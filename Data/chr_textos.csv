museu,text
MAC Barcelona,"CAP AL CANVI: EL FINAL DEL PALEOLÍTIC
Epipaleolític-mesolític
- 12.000 a - 7.500 anys
Epipaleolític a Catalunya
Quan després de la darrera glaciació (Würm), els gels es van enretirar, es va produir un canvi climàtic que va tenir conseqüències notables: alguns animals de clima fred es van extingir i altres es van
haver d'adaptar a les noves condicions. Aquests canvis ecològics van
comportar el final del paleolític i el començament d'un període de transició cap a l'agricultura i la ramaderia.
Els grups humans van evolucionar de maneres diverses. Alguns,
hereus del paleolític i coneguts com epipaleolítics, continuaren la
tradició i s'especialitzaren en l'aprofitament dels recursos del territori. D'altres, que coneixem com mesolítics, van ampliar el seu ventall
adaptatiu a medis diversificats i, amb el temps, van protagonitzar
un canvi transcendental: el procés de neolitització, que implicava la
pràctica de l'agricultura i la ramaderia.

Eines petites...i grans
A Catalunya, els eines més característiques d'aquest període són, en una primera fase, puntes o laminetes tallants que sorprenen per les seves dimensions reduïdes. Per
fer-les utilitzaven majoritàriament el sílex. Aquestes microlámines s’utilitzaven com
a puntes de projectil, o bé formaven part d'altres eines, com ara ganivets. Més enda-vant apareixen també altres elements de forma geomètrica, com triangles o segments.
Paradoxalment, les peces que es troben en alguns jaciments són bastant més grans,
sovint amb formes denticulades i osques. Especialment apareixen en àrees de bosc espès, fet que fa pensar que la seva funcionalitat estava relacionada amb la confecció d'estris de fusta, possiblement destinats a activitats cinegètiques.

Un gran invent
La invenció de l'arc i la sageta va revolucionar el món cinegètic prehistòric, ja que va aportar
al caçador tot un nou ventall de prestacions. En mans destres, l'arc esdevenia un arma
letal, que permetia discreció, precisió, rapidesa en la carrega i una major distància en
el llançament. Aquests avantatges van convertir l'arc en la maquina més mortífera ideada per l'home fins a l'aparició de les armes de foc.

L'ART RUPESTRE POSTPALEOLÍTIC LLEVANTÍ
Epipaleolític-mesolític i neolític
-8.000 a -5.500 anys
L'anomenat art rupestre postpaleolític llevantí és una manifestació
pròpia dels darrers caçadors-recol·lectors que ocupaven la franja
oriental de la península Ibèrica entre el VIII i el V-VI mil·lenni, manifestacions que en alguns casos es van allargar posteriorment.
Els artistes llevantins representaven animals i figures humanes de
manera naturalista, aïllats o bé en composicions narratives, que
constitueixen una autèntica instantània de la vida ritual i quotidiana dels nostres avantpassats. Reproduïen bàsicament escenes de caceres; també enfrontaments entre grups, execucions, danses o feines de recol·lecció. Les pintures s'han trobat en abrics o cavitats a l'aire
lliure de les serralades prelitorals i interiors, entre el Prepirineu
català i el d'Osca, i també en zones de Jaén, al nord-est d'Andalusia.
Distribució de les principals concentracions d'art llevantí


LA ROCA DELS MOROS
EL COGUL, LES GARRIGUES
RECORREGUT VIRTUAL I RECORRIDO VIRTUAL I VIRTUAL TOUR
La Roca dels Moros va ser utilitzada com a
santuari durant més de 9.000 anys, de finals
del Paleolític a inicis de l'era cristiana, a on es
pintaren i gravaren animals, persones i signes.
Hi predominen les composicions i escenes de
tradició figurativa llevantina amb figures
humanes i d'animals; entre les quals cal
destacar la famosa escena ritual de la fertilitat, on diverses dones es congreguen al voltant
d'una petita figura masculina amb un gran fal·lus flàccid.

PINTURES
DE LA ROCA DELS MOROS BARRANC DE CALAPATÀ, CRETES, TEROL
Epipaleolític - neolític
-8.200 a -5.000 anys
Les pintures de la Cova dels Moros, al barranc de Calapatà de Cretes (Matarranya), foren descobertes per Juan Cabré el 1903 i són les primeres pintures que es van identificar d'un nou estil artístic: l'art rupestre llevantí.
Els tres cérvols que s'exposen apareixien originàriament en la part central del fris (figures 1, 2 i 3), mentre que a la part dreta es va localitzar un senglar, dos arquers i un altre cèrvid. A la part baixa s'ha documentat una petita
figura d'un quadrúpede i un altre arquer, aquest, però,
pintat amb traços fins i lineals.
Aquestes tres figures estan representades amb un gran naturalisme i es caracteritzen per un delicat tractament de les formes, de la proporció i de l'expressivitat. Dos apareixen en actitud de marxa i un altre, ajagut. Mostren una gran quantitat de detalls anatòmics, com les orelles, les potes, les peülles i les grans banyes, que presenten nombroses puntes. El color emprat en tot el conjunt és el vermell.
Els tres cérvols, les figures principals i centrals, junta-ment amb el senglar foren arrencats per J. Cabré per a la seva col·lecció, argüint que estaven en perill. L'any 1918 els va vendre a la Junta de Museus de Barcelona, amb al tres objectes, per 14.000 pessetes.

DE PREDADORS A PRODUCTORS
Neolític
-6.000 a -3.200 anys
El neolític és un període de grans transformacions econòmiques, culturals i socials. Sovint es parla de revolució neolítica i es compara la transcendència d'aquest procés amb la importància que va tenir per a la
humanitat el control domèstic del foc.
Els éssers humans, que durant dos milions d'anys havien viscut de la caça i la recol·lecció, van adoptar
'agricultura i la ramaderia com a fonts de subsistència i van començar a explotar espècies domesticades
a l’Orient Mitjà a partir del 9000 aC. Van aparèixer els poblats estables i les primeres explotacions mineres
i es va generalitzar l’ús de la ceràmica. Amb les noves formes d'organització social, que van permetre concentrar els esforços comunals cap a objectius concrets, es va introduir a la vegada el germen de les desigualtats socials.
El neolític acaba cap al 3200 aC amb l'arribada dels primers estris de metall i de les tècniques per obtenir-lo.
La introducció d'aquesta tecnologia marca l'inici del calcolític.
Primers territoris neolititzats. Fases i onades cronològiques

REPRODUCCIONS DE PINTURES RUPESTRES
|Epipaleolític
-8.000 a -5.000 anys
| Reproduccions de pintures rupestres de l'estil anomenat llevantí encarregades per Pere
Bosch i Gimpera per a la mostra ""La España Primitiva"" de l'Exposició Internacional de
1929. El plafó de l'esquerra reprodueix la part central de l'abric de Coves de Ribasals o del
Civil, del barranc de la Valltorta, al terme municipal de Tírig (Alt Maestrat). El de la
dreta representa diverses escenes de cacera de la Cova de la Saltadora, dins la mateixa
vall, al terme de les Coves de Vinromà (Alt Maestrat).

PAGESOS, PASTORS I METAL·LÚRGICS
DEL NEOLÍTIC A L'EDAT DEL BRONZE

LES CABANES DE CAN CASANOVES (BARCELONA)
Aquests darrers anys s han excavat diversos fons de cabanes i
restes campamentals datables entre el neolític i l Edat del bronze al
territori de l'actual ciutat de Barcelona. Nogensmenys, un dels primers testimonis d'aquests habitacles a l'aire lliure el trobem a les
cabanes de Can Casanoves, localitzades l'any 1931 darrera els terrenys ocupats per l hospital de la Santa Creu i Sant Pau. Les excavacions de l' Institut d Estudis Catalans descobriren tres fons de cabanes excavades al sol natural de margues, amb una fondária mitjana
de vint-i-cinc centímetres i una base d' argila rogenca endurida per
l'acció del foc de les Ilars i que, a més, contenia abundants troncs carbonitzats i restes de deixalles de cuina. Només una estructura proporciona restes de tres vasos ceràmics, dels quals en presentem un
de reconstruït al costat d'altres evidencies materials exhumades.


ELS POBLADORS DEL PIRINEU
Neolític
La Cova de la Fou de Bor, prop de Bellver de Cerdanya, va ser habitada des del neolític fins a l'edat mitjana. A la gran sala d'accés s'hi troba ren materials que demostren la perícia dels habitants en la confecció d'utillatge d'os i de pedra. Els punxons de llicorella s'empraven com a ornament i també per subjectar els cabells.

TOMBES PER A L'ETERNITAT
Neolític mitjà
Dins els sepulcres de fossa es dipositaven objectes destinats a acompanyar el difunt a l'altre món. En el sepulcre de Can Muset de CasteIlolí (Anoia) s'hi va trobar aquest aixovar típic, que es compon de vas
ceràmic, nucli i fulla de sílex, destral polida i denes de collaret de pedra verda.
Als 14 enterraments de la Bobila d'en Busquets (Caldes de Montbui, Vallès Oriental) s'hi van recuperar dotze denes de variscita. Els aixovars de les tombes 1 i 3 de la Bobila Bellsola (Sta. Perpètua de Mogoda,Vallès Occidental) foren trobats l'any 1922; eren tombes no tancades amb lloses.

GRANS ARTESANS
Neolític mitjà
El domini tecnològic assolit en aquesta època es fa evident en les destrals polides, els nuclis i les fulles de sílex que formaven part de l’aixovar d'un sepulcre de fossa de la Bòbila d'en Sallent (Cerdanyola,
Vallés Occidental).
Encara que des dels primers temps s' havia utilitzat el sílex per elaborar les armes i els utensilis, durant el neolític el treball del sílex va assolir el
màxim desenvolupament. Utilitzant material de molt bona qualitat, els
artesans més hàbils van ser capaços de produir grans fulles, molt útils per desenvolupar les diverses tasques quotidianes, i amb un valor important com a objectes d'intercanvi i de prestigi. A Catalunya s'han
trobat prop de 300 grans làmines de sílex, gairebé totes en llocs d’enterrament.
La destral i les denes de collaret de variscita procedeixen del sepulcre II de la necròpoli de Can Vallès del Bruc (Osona), una teuleria on es van començar a localitzar sepultures neolítiques a partir de l'any 1889

COLLARETS DE PRESTIGI
Neolític mitjà
Sovint els sepulcres de fossa es localitzen en fer moviments de terres.
A la Bòbila de Can Torrents (Montornès del Vallès, Vallés Oriental)
sen van trobar tres, dels quals fou possible recuperar una part dels
materials. El sepulcre de Sant Joan Despí (Baix Llobregat) tenia forma
rectangular i era cobert amb lloses.
Es creu que els collarets de variscita tenien un significat religiós i
màgic, a més d'un valor econòmic probablement elevat. Devien ser
tot un senyal de prestigi social. A vegades, els collarets i braçalets que
es troben als enterraments estan formats només per unes quantes
denes, però n' hi ha d'altres que devien ser autèntics tresors.


MINES DE PEDRA VERDA
Neolític
En aquella època, arreu d'Europa es dedicaven grans esforços per obtenir diversos tipus de minerals. Els extreien grups de minaires que
després els intercanviaven per altres productes. El sílex era un d'ells, ja que a vegades calia extreure'l de l'interior de la terra. Un altre eren
les pedres de color verd, que s'utilitzaven per a la fabricació de denes de collaret.
En el nostre àmbit, aquestes pedres procedien de les mines de variscita de Can Tintorer (Gavà, Baix Llobregat), explotades al llarg d'un mil·lenni. El jaciment s'estén per unes dues-centes hectàrees i s'hi coneixen més d'un centenar de boques de mina, per les quals s'accedia a
una complexa xarxa de pous, cambres i galeries, que s'anaven farcint
amb runa i deixalles a mesura que se n’obrien de noves. D'eines, utilitzaven pics o malls de pedra, que segurament arranjaven i afilaven allà
mateix, ia que al costat s'han trobat percussors que devien utilitzar per repicar-les.
La transformació del mineral en denes es produïa ben a prop de la
boca de les mines. Des d'allà es difonien fins a centenars de quilometres de distància, fet que ens parla de la complexa organització que
articulava aquesta societat.
EVOCACIÓ D'UN SEPULCRE DE FOSSA

NEOLÍTIC MITJÀ
Prop de Sant Genís de Vilassar (Vilassar de Dalt, Maresme) es van identificar dues rengleres d'enterraments en sepulcres de fossa excavats a l'argila i protegits per dues o més lloses. La primera tenia sis enterraments; de la segona sn van excavar set, un dels quals s'evoca amb el seu aixovar.
Molts dels ossos procedents de les inhumacions es van perdre en el moment de l'excavació. Els que s han pogut estudiar (Bobila Madurell, Sant Julià de Ramis, Puig d'en Roca...) indiquen que els individus d'aquell període eren d'estatura
baixa, amb la cara plana i la mandíbula poc prominent.

LA CULTURA DELS SEPULCRES DE FOSSA
Neolític antic evolucionat i neolític mitjà
-4.000 a -2.700 anys
A Catalunya, el neolític mitja es caracteritza per la cultura dels sepulcres de fossa, que representa un moment d'expansió econòmica i cultural fonamental. La cultura
pren el nom dels seus costums funeraris: enterraments dins de fosses profundes,
sovint tancades amb Iloses, on es dipositava el difunt juntament amb diverses ofrenes.
Els membres d'aquestes comunitats van practicar l'agricultura, segons indiquen les
troballes de restes de llavors conreades i de molins de ma, així com la ubicació dels
jaciments a les zones fèrtils de les valls. També vivien de la ramaderia -s’han trobat utensilis fets amb ossos d’òvids i de bòvids- i de la caça, com testimonien els nombrosos ossos de cérvol localitzats a les sepultures. Però, a més, van desenvolupar
una activitat minera i comercial sense precedents.
Un dels jaciments més emblemàtics d'aquest període és el de la Bòbila Madurell
(Sant Quirze del Vallès, Vallès Occidental), on hi havia tombes i un poblat amb desenes d'habitatges, protegit per un fossat i una estacada.
ELS PRIMERS PAGESOS I PASTORS
Neolític
-5.500 a -2.500 anys
Els primers cultius es van desenvolupar a partir de plantes que ja es coneixien en estat silvestre: cereals com el blat i l’ordi, i llegums com els pèsols, les llenties o els cigrons. Els agricultors també van aprendre a domesticar bous, ovelles, cabres i
porcs salvatges. Era la forma més eficient d'obtenir la carn, ja que, com a conseqüència dels canvis climàtics, els grans animals s' havien desplaçat cap a terres més fredes i la varietat d'espècies que podien caçar havia disminuït sensiblement.
Practicaven l'agricultura de forma itinerant. Quan la riquesa natural del terreny s'exhauria, obrien noves clarianes al bosc i així aconseguien de nou terres riques per treballar.
Els arqueòlegs detecten que una comunitat ha adoptat l'agricultura i la ramaderia per l'aparició de nous estris: destrals i aixes de pedra polida per talar els arbres, elements de fals fets amb làmines de sílex per recollir les collites, molins per moldre el gra i, sobretot, objectes de ceràmica per emmagatzemar, cuinar o servir el menjar. Les primeres ceràmiques, decorades sovint amb impressions de petxines d'escopinya (Cardium edule) a les vores, es denominen cardials (o també montserratines, perquè van ser descobertes per primer cop a les coves de Montserrat). Coexistien amb altres produccions llises o menys decorades i caracteritzen el període anomenat neolític antic. Es troben arreu dels Països Catalans i també a tota la mediterrània occidental, que inclou el sud de Franca, Itàlia, Croàcia i Bòsnia.

ON VIVIEN?
Els primers pagesos i pastors continuaven habitant les coves i els abrics, però vivien preferentment a l'aire Iliure, en cabanes aïllades o en petits campaments, sempre prop de les fonts d'aigua.
Per fer les cabanes aprofitaven el material que els oferia l'entorn, bàsicament matèria vegetal. Generalment excavaven fins al subsol de dins les cabanes, i l’evidència que en queda són els forats on
es recolzava el pal que subjectava la sostrada. Eren espais no gaire grans, pensats per a estades més
o menys curtes.
A l'interior de les cabanes, on el fogar tenia un paper principal, els arqueòlegs acostumen a trobar
restes que s'hi llençaven: ceràmiques, ossos d'animals consumits, cines de pedra, carbons de fusta, llavors... També localitzen dipòsits per guardar aliments i banquetes emprades com dispositius enlairats d'emmagatzematge.

UN POBLAT A L'AIRE LLIURE
Als voltants d'Amposta (Montsià), a la capçalera del Barranc d'en Fabra,
s' ha trobat un poblat amb nou cabanes fetes sobre sòcols de pedra seca envoltades d'una tanca de matèria vegetal. També s'ha localitzat una necròpoli amb més de vint tombes. Dins les tombes hi havia estris de sílex, ceràmiques, braçalets articulats i llargs collarets fets de petxina.

UNA COVA NEOLÍTICA
Els primers pagesos i pastors també habitaven les coves i els abrics allà on la composició i la formació del relleu ho permetia. A la Cova Bonica de Vallirana (Baix Llobregat), hi ha indicis d'habitat humà fins al bronze final, però l'ocupació més interessant és la del neolític antic. A aquest període corresponen grans
gerres, marmites 1 bols, eines de sílex, punxons i espàtules d'os.

LA DRAGA
BANYOLES, PLA DE L'ESTANY RECORREGUT VIRTUAL I RECORRIDO VIRTUAL I VIRTUAL TOUR
La Draga és un poblat lacustre de l'inici del neolític que es situa a la riba de l'Estany de Banyoles, on s'han preservat restes fetes de fusta i de fibres vegetals que formaven part de construccions i d'estris. El poblat va ser bastit fa uns 7400 anys quan un grup d'homes i dones nouvingudes s’instal·laren prop de l'estany on construïren solides cabanes sobre plataformes i introduïren la vida de pagès i de ramader.

L'EDAT DE LA FUSTA
Neolític antic
5.250 a -5.000 anys
Encara que no és habitual que s'hagin conservat objectes de fusta prehistòrics, alguns jaciments excepcionals ens permeten conèixer
fins a quin punt aquesta matèria primera era important per a la fabricació de tota mena d'instruments.
És el cas del poblat de la Draga, a la vora de l'estany de Banyoles
(Pla de l'Estany). Gràcies a la humitat constant s'hi han pogut trobar cistells, cordes, mànecs d'aixes, falçs, tallants, ganxos, pals cavadors, pales, agulles, vasos, remenadors, cullerots, espàtules
tascons, agulles, pintes, arcs, dards, javelines, puntes de llança i puntes de sageta de fusta."
MARQ,"Agricultors i pastors.
Neolític

6
Fa 8000 anys
Els primers grups d'agricultors i pastors van arribar a Alacant fa 8.000 anys.
Com a procés, el neolític va començar al Pròxim Orient fa uns 10.000 anys. Des d’allà i de manera gradual es va estendre cap al Mediterrani occidental la pràctica de l'agricultura i la domesticació. Els primers grups d agricultors i pastors van arribar a aquestes terres en els inicis del sisè mil·lenni aC. La seua presència significa l'inici del neolític a Alacant, ja que es van dur els cultius, els animals
domèstics, la terrisseria i noves tècniques per al treball de la pedra i l'os.
L'arribada de gents plenament neolítiques va afectar els últims grups de caçadors-recol·lectors, els quals, amb el temps, van anar acceptant el mode de vida agrícola i ramader i van posar assentaments en les immediacions de les terres de cultiu.
Aquest procés va culminar en el calcolític
(3.000-2.500 aC) quan les comunitats
sedentàries van créixer en dimensions i en complexitat social i van adoptar noves creences vinculades a la fertilitat de la terra i dels animals.
La implantació gradual d'un nou sistema de vida agrícola i ramader va tenir conseqüències en el medi ambient. A l'inici del neolític hi existia un clima
mediterrani humit amb pluges repartides al
Ilarg de l'any, mentre que en el calcolític va augmentar l'aridesa i es va produir un règim de precipitacions més estacional. La causa d'aquell canvi es relaciona amb la desforestació provocada per la crema del bosc i la tala dels arbres per a obrir camps de cultiu i terres de pastura. Gradualment la vegetació mediterrània va quedar restringida a zones cada vegada més elevades

10.000 and 4.300 abans del present
El marc cronològic del Neolític-Calcolític s'adequa a datacions calibrades de C14,

8
AGRICULTURA
Agricultura
Durant el neolític el cultiu de cereals va suposar el principal
recurs alimentici.
Durant el neolític el cultiu de cereals va
suposar el principal recurs i va aportar
una dieta rica en hidrats de carboni. En
els camps més fèrtils i propers als llocs
d’habitació es plantava blat i ordi i es
combinaven els cultius de cereals amb
els de llegums, com els pèsols, les faves i les llenties.

El cicle del cereal s'iniciava amb la sembra a eixams o dipositant les llavors en clots realitzats amb un pal cavador. La sega es realitzava amb falçs amb mànec de fusta i dents de sílex. S'abocava la collita sobre estores d'espart i es trillava amb el trepig d'animals, o copejant-la amb pals. Amb l'acció de ventar se separarien els grans, que es conservarien torrats i desproveïts de les glumes en recipients ceràmics i en sitges.
Durant el calcolític (3.000-2.500 aC) es van estendre els cultius i probablement es va usar una llaura de fusta, potser amb rella de pedra i tirada per bous, per a llaurar els camps. Per a la confecció tèxtil es cultivava lli.

9
RAMADERIA
El consum de carn d'animals domèstics va constituir la principal aportació de proteïnes en
La dieta dels primers neolítics.
El consum d'animals domèstics va constituir la principal aportació de proteïnes
en la dieta dels primers neolítics. L'ovella, Ia cabra, el bou i el porc es van destinar principalment al consum de carn. Els ramats pasturaven en les proximitats de les terres de cultiu, aprofitaven les herbes i
rostolls dels camps de cereals després de
la collita i aportaven l'adob necessari per al
creixement dels cultius
En els temps propis del calcolític (3,000.
2.500 aC) s aprofitaren millor els recursos
que proporcionava la domesticació. Els
ramats de porcs aprofitaven els subproductes de l'agricultura i les glans
recol·lectades en els boscos d'alzines per a
alimentar-se. El seu consum va constituir una excel·lent font de proteïnes. Els bous
s’utilitzaren com a animals de carrega i tir.
Les vaques, cabres i ovelles van aportar la
llet, el formatge i la llana.

10 
ALDEES

En el neolític es va desenvolupar la vida en aldees construïdes prop de les terres més fèrtils. 
A partir del neolític es va desenvolupar la
vida en aldees, sense que això signifique l’abandonament de les coves com a llocs d’habitació. Els primers agricultors i pastors degueren habitar en poblats petits i dispersos que, a poc a poc i en funció del
del creixement demogràfic, s’anirien construint en les immediacions de les terres més fèrtils prop dels cursos fluvials. 
Els poblats devien estar compostos per cases cobertes de brancatges, de planta circular o oval, semi excavades en la terra o proveïdes d'un sòcol de pedra. Les parets s’alçarien travant amb fang  pals de fusta subjectes amb sogues d’espart i el sostre se suportaria per una entramat de pals que subjectarien una coberta de fang i brancatges. 
La vida en aldees i la millor alimentació van permetre que al llarg del desenvolupament del neolític i el calcolític anaren augmentant l’esperança de vida i la població. Els naixements es van fer més freqüents i es va incrementar el nombre de xiquets i vells. Cobertes les necessitats immediates, podrien intercanviar-se productes amb altres grups i aconseguir matèries primeres per a elaborar objectes o altres aliments.
Amb l’intercanvi s’expandirien els coneixements, es redistribuirien els recursos i s’establiria per al seu control una organització tribal o jerarquitzada.
Les herbes medicinals s’emprarien per a pal·liar el dolor. Alguns ritus serien especialment dolorosos. A Alacant es coneixen carnis trepanats d’individus que sobrevisqueren a una operació consistent en foradar el cap, perforant o raspant amb instrumental de sílex. 

11
Coves d’enterrament
Durant el neolític es practicaren enterraments en coves properes a les aldees.
Des dels inicis del neolític es van utilitzar les cavitats com a llocs d’enterrament, i és a la fi d’aquesta època i durant el calcolític (3000-2500aC) quan l’ús de les coves com a necròpolis va estar plenament estès.  
Probablement no tots eren inhumats en aquestes cavitats pròximes als llocs d’habitació.  El seu ús prolongat durant segles va poder reservar-se per acollir les restes d’aquells individus que, en vida, havien estat socialment reconeguts pels seu poder o per pertànyer al grup social dominant. Per aprofitar l’espai i reservar lloc per als cadàvers, els ossos dels antics inhumats s’amuntegaven al costat de les partes o s’abocaven en una esquerda. 
El morts es depositava en el terra amb els seus adorns, dels quals en l’actualitat es conserven grans de collar, penjolls i una sèrie de peces que subjectarien a manera de passadors la roba o els cabells, els punxons, varetes, agulles i pintes d’os i els punxons de coure. En el funeral se li ofrenaven animals sacrificats, aliments i líquids en recipients ceràmics. Al seu costat, com si se vullguera proveir de tots els elements necessaris per a subsistir en el trànsit a una vida ultraterrenal, es disposaven una sèrie d’útils. D’aquests es conserven puntes de fletxa i ganivets de sílex i destrals i aixes en pedra polida. En ocasions, el caràcter sacre del ritu, s’evidencia per la troballa d’ídols realitzats en os que també han aparegut en aldees.

12
Art neolític
Al nord d'Alacant hi ha tres manifestacions artístiques: art macroesquemàtic, art llevantí i
art esquemàtic.
En el seu vessant parietal, totes elles ofereixen motius pintats en roig sobre les parets d’abrics rocosos. Els llocs on es troben aquestes manifestacions serien santuaris, espais sagrats; llocs de referència i trobada de gens unides per profundes creences en què el medi i la subsistència, la fertilitat i la fecunditat o el cicle agrícola cobrarien un protagonisme
Art Macroesquemàtic
La representació de la figura humana constitueix e tema central on destaquen els orants amb els braços estesos cap a dalt. La presencia d’aquestes manifestacions en paret rocoses per sota d’altres també pintades i vinculades a l’art llevantí i l’existència de motius realitzats mitjançant 
la impressió amb petxina en la superfície externa de recipients ceràmics ha permès vincular l'art
macroesquemàtic amb els temps més primerencs del neolític (VI mil·lenni aC). expressant els motius les creences dels primers agricultors i ramaders
Art llevantí
En la seua temàtica, els animals i les figures humanes son protagonistes, es representen aïllats o conformant escenes de divers significat: religioses, de recol·lecció, de combat i, sobretot, de
Caça, i presenta un estil naturista-narratiu.  En ceràmiques, existeixen representacions d'animals assimilades a l art llevantí que van ser realitzades mitjançant la tècnica d' impressió amb un instrument
dentat. L'art llevantí va començar a desenvolupar-se poc desprès del macroesquemàtic i és una manifestació de gents de tradició caçadora recol·lectora en procés de neolitització. 

Art esquemàtic
Les figures humanes i d’animals es resolen mitjançant esquemes lineals. Dins dels motius simbòlics i religiosos destaquen els ídols (oculats, bitriangulars i ancoriformes) i les representacions soliformes. Motius geomètrics són els zigi-zaga i els ramiformes o motius identificats amb la vegetació. L’art esquemàtic es va generar en el VI mil·lenni aC i es coneixen ramiformes i figuare humanes en el repertori de decoracions propi de la ceràmica cardial. En el seu desenvolupament va arribar a l’edat de bronze. 


13
Fa 4300 anys
Durant l’edat de bronze la societat es va fer més jeràrquica i el territori es va ocupar amb la instal·lació de poblats en llocs estratègics
Cap a la fi del III mil·lenni aC comença l’edat de bronze en les terres d’Alacant. La societat es va fer més jeràrquica, es van acumular excedents susceptibles d’intercanviar-se en circuits de bescanvi de distint abast. El territori es va ocupar de forma diferent, amb la instal·lació de cases de pedra en llocs elevats i estratègics i el ritual funerari es va modificar, amb un predomini de les inhumacions individuals. 
En les primeres etapes de l’edat del bronca -bronze antic i bronze plè (2300-1600aC)- el sud d’Alacant es va integrar en l’anomenada cultura de l’Argar, manifestació característica del sud-est de la Península ibèrica. Les influències d’aquest cultura es noten menys en la part septentrional de la província, on es va desenvolupar una edat de bronze més vinculada a les tradicions autòctones prèvies. 
 Les ceràmiques característiques de l’anomenat bronze tardà s’han posat en relació amb l’interior peninsular. En aquesta etapa (1600-1300aC) va començar a produir-se una major concentració d’habitants en grans poblats com a conseqüència d’una major acumulació del poder en els individus que ostentaven els comandaments.

14 Cultius
En l'edat del bronze es va consolidar el modo de vida agrícola i ramader.
Durant l'edat del bronze es va consolidar el mode de vida agrícola i ramader. Per a alimentar a una població creixent es cultivaren camps en els fons de les valls i en àrees de secà properes als piemonts.
Les collites de blat i ordi s'alternaven amb el cultiu de llegums per a evitar
l'esgotament dels sols. Per a la recol·lecció es van continuar emprant falçs formades per peces dentades de sílex sobre un tany de fusta.
Alhora que es van estendre es cultius van
créixer els ramats, que van aprofitar els rostolls com a pastura. El consum de carn
d'animals domèstics i els productes derivats com la llet i el formatge complementaven una dieta cerealista en què els aportaments de la caça i la recol·lecció resultarien més ocasionals.

15 Intercanvi 

A través d'una xarxa de circuits d'intercanvi en l'edat del bronze arribaven a les terres d'Alacant
materials com el coure i l'ivori i el marfil.
La inexistència de primeres matèries locals per al desenvolupament de les activitats
metal·lúrgiques va fer que durant l'edat del bronze es potenciara una xarxa de circuits d'intercanvi entre col·lectius, a través de la qual arribaven a les terres d'Alacant materials com el coure i l'ivori.
Les elits socials, controladores dels excedents de gra, dels passos i dels circuits de bescanvi, van ser les principals beneficiàries dels productes que s'obtenien mitjançant intercanvi. La major part dels
objectes realitzats en metall i altres matèries exòtiques es dipositaven en les tombes
d'aquells que els posseïen en vida.
A una escala regional es bescanviaven altres elements com els necessaris per a l'elaboració d'objectes com molins i útils en pedra polida.


16 Poblats
En l’edat de bronze s’alçaren en vessants cases de pedres travades amb argila i es van deixar passos a manera de carrers estrets.
La construcció de poblats en llocs elevats va exigir condicionar els vessants amo la realització de terrasses per alçar habitatges adossats que es disposaven de manera esglaonada al llarg del pendent i deixaven entre ells passos a
manera de carrers.
Les cases de l'edat del bronze tenien els murs de pedres travades amb argila.
Les parets i el terra s’enlluïen amb fang. El sostre s’aconseguia travant brancatges. palla i fang sobre una estructura de troncs a manera de bigues, sostinguda per les parets i pels pals. Tot l’entramat del bigam es cordava amb espart trenat.
Generalment els habitatges tenien el sostre a un vessant. Majoritàriament tenien planta rectangular i no disposaven d'habitacles en l'interior. Només estaven proveïts d'una porta i en les parets s'obrien escasses lluernes.
 
17
Activitats domèstiques
Triturar gra, cuinar i teixir van ser activitats quotidianes dins dels habitatges de l’edat del bronze.
En l’interior de les cases de l’edat del bronze es disposaven bancs de pedra o fang generalment adossats a les parets més llargues. Sobre els bancs, en el terra o en els prestatges construïts amb pals i cordes, es guardaven aigua i altres productes alimentaris de consum diari en vasos ceràmics. Per a conservar el gra durant llargs períodes de temps empraven sitges excavades en el terra dels habitatges.
Dins de les cases es triturava el gra amb molins de pedra i es preparava per al consum en forma de tortes i farinetes. Sobre les llars es cuinava amb olles de ceràmica. En alguns habitatges hi havia forns per a cuinar, torrar, el cereals o fondre els metalls.
De l’activitat tèxtil es conserven cabdells de fil de jonc, mostres de teixits de lli, cordills, cabassos i sandàlies d’espart. Les empremtes localitzades en la base d’algunes ceràmiques revelen l’ús d’estores d’espart en les activitats terrissaires.
Amb fusos aconseguits inserint varetes en fusaioles es feia el fil que desprès es teixia en telers de fusta i que es tesava amb pesos de fang. El cosit de les distintes peces de la vestimenta es realitzava amb agulles d’os.  

18 
Jerarquies
Els enterraments individuals són una mostra de la jerarquització de la societat de l'edat del bronze.
Durant l'edat del bronze, com a conseqüència d'una jerarquització progressiva de la societat, decau la tradició de l'enterrament múltiple i s'imposa progressivament la pràctica de la inhumació individual.
Alguns dels inhumats disposaven d'un aixovar funerari compost pels objectes de vestit, com els botons de perforació en ""V"" i d'adorn, com els arets, anells, arracades i braçalets, que revelen la posició social destacada que van tenir en vida.
Altres elements de prestigi, com les alabardes, destrals i punyals metàl·lics, són característics dels enterraments de la cultura de l'Argar. Alguns d'aquests elements conserven restes de sudari o vestit del difunt o de les beines, com també de la fusta dels mànecs. Com a testimoni del ritual queden les ceràmiques que contindrien ofrenes i restes de fauna que evidencien el sacrifici d'animals.


19  Enterraments
Durant l'edat del bronze es van realitzar enterraments en cavitats
dels poblats.
En les terres d'Alacant es coneixen enterraments en cavitats naturals propers als llocs d'habitació o en els mateixos poblats. Són característiques de la cultura de l'Argar les inhumacions sota i entre les cases, i es coneixen en jaciments de la part meridional d'Alacant inhumacions en fosses, cistes i urnes.
Els enterraments en fosses acollien un o dos individus i disposaven d'aixovars, entre els quals destaquen adorns d'or i plata.
Disposat el difunt, la fossa, en ocasions enlluïda amb argila, devia estar coberta amb fustes i pedres. Es reconeixen cistes (fosses envoltades de pedres) de dos tipus, les de maçoneria i les aconseguides clavant lloses de pedra. Les fosses envoltades de simples pedres travades amb fang van ser els enterraments mes comuns. Les cistes de lloses van ser menys freqüents i en algunes es troben elements de prestigi com botons d'ivori i destrals i punyals metàl·lics
En urnes, que generalment havien estat utilitzades prèviament com a contenidors d'aliments o líquids, se solien inhumar xiquets acompanyats d'escassos elements d'aixovar. Dipositat el difunt, la boca de l'atuell es tapava amb una llosa de pedra o un altre atuell.

20
Fa 3.300 anys
Durant el bronze final es van ocupar nous poblats, van millorar la metal·lúrgia i l'orfebreria, i es van produir els primers contactes amb els fenicis.
En la darrera tapa de l'edat del bronze es van produir una sèrie de canvis que van tenir transcendència en l'ocupació del territori d'Alacant i en els rituals funeraris.
Les transformacions del bronze final (1.300-800 aC) es relacionen amb l'obertura de noves rutes d'intercanvi amb el Mediterrani, l'interior peninsular i l’Atlàntic.
Es van ocupar nous poblats, dels quals es conserven restes de cabanes i cases de pedra, com també altres menys duradors que es van instal·lar en els vessants on abans s'havien disposat antics poblats de l'edat del bronze.
Van millorar les tècniques de producció d'elements metàl·lics. Es coneixen motles bivalves en pedra i argila amb què es van obtenir puntes de llança, espases i destrals fonent coure. El millor coneixement de les tècniques metal·lúrgiques anirà acompanyat d'un avanç significatiu en la pràctica de l'orfebreria, ben documentada a Alacant des del bronze tardà (1.600-1.300 aC).

La producció metal·lúrgica i els amplis circuits d'intercanvi a què es va veure sotmesa, van constituir el reclam perquè els fenicis centraren l'atenció en aquestes costes. Amb ells van arribar les primeres ceràmiques a torn, l'instrumental de ferro i les primeres marques d'escriptura.
"
MUPREVA,"LES DARRERES SOCIETATS
CACADORES I RECOL·LECTORES


DESPRÉS
DEL PALEOLÍTIC.
Entre el final del Paleolític i el Neolític, entre fa 13700 i 7500 anys, es
desenrotllen en l’àrea mediterrània ibèrica unes fases tecno-culturals que
responen als noms generals d'Epipaleolític i Mesolític, obra de les darreres poblacions de caçadors recol·lectors de la prehistòria.
Al Magdalenià, última etapa del Paleolític superior, li succeeix la primera fase epipaleolítica, anomenada Epimagdalenià, la qual representa una
derivació tecnològica d'aquell, i alhora econòmica i poblacional. L'Epimagdalenià es desenvolupa encara en una gran part en el final del Plistocè (fins
a fa 11500 anys), dins la fi també del Tardiglacial Würm, període climàtic
marcat per una alternança de moments freds i temperats, però seguint
el procés gradual de millora de les condicions glacials. En la zona central
mediterrània, les oscil·lacions del Tardiglacial no són tan acusades com en
altres llocs, des del final del Magdalenià s'hi observa una certa continuïtat
climàtica, vegetal i faunística.

LART
MESOLÍTIC
(LES PLAQUETES DE COCINA 
L'art paleolític parietal i moble, figuratiu
i abstracte, té el seu epíleg en l'Epimagdalenià 15 700-11 500 anys abans del
present), la fase hereva directa del Magdalenià. Després, amb la segona fase epipaleolítica microlaminar «sauveterroide») les manifestacions gràfiques semblen
quedar reduïdes a suports portables (sobretot de pedra)i a un repertori únic de
motius geomètrics i abstractes. Aquesta
tendència. en l’àrea mediterrània ibèrica. continua durant el Mesolític i abasta el punt culminant en el seu moment final, amb el conjunt de plaquetes gravades de la Cueva de la Cocina de Dos
La col·lecció d'art moble de la Cueva de la Cocina aplega unes 30 plaquetes, recuperades en excavacions antigues i recents.
La majoria son de pedra calcaria local. decorades amb incisions generalment fines per mitja d'instruments de sílex. El patró decoratiu essencial segueix un esquema lineal-geomètric, i la composició típica és la banda o les bandes rectilínies «ramificades» per línies unidireccionals (normalment obliqües) o «irradiades» per línies convergents (for mant un feix). Unes poques plaquetes
mostren series de traços curts que dibuixaven bandes o mosaics, o motius simple.
ment radiats.
Tot el conjunt de plaquetes gravades de Cocina es concentra en el tram terminal
de la seqüencia de Mesolític recent geomètric que conté el jaciment (nivell Cocina I), en una cronologia que comprèn el final del X mil·lenni i el primer terç del VIlI mil·lenni abans del present. Per a aquesta fase mesolítica, i considerada l’àrea mediterrània ibèrica, les plaquetes
de Cocina representen pràcticament el 100% de les mostres d art.
El significat de les plaquetes i la seua decoració és totalment desconegut, però
aquests elements d'art moble semblen donarien a la cova de la Cocina el caràcter d'un lloc d'agregació o de trobada important per als darrers grups caçadors-recol·lectors mesolítics.

EL
COLLAO
OLIVA, LA SAFOR
Jaciment a l'aire lliure situat a l'empara d'un aflorament rocós, en la part baixa d'un dels estreps
litorals de la serra Gallinera, a 70 metres sobre el nivell del mar i a uns 3 quilòmetres de la costa actual. Durant l'ocupació prehistòrica del lloc, al peu s'estenia una gran àrea de llacunes i maresmes, les restes de la qual perviuen en la marial
de Pego-Oliva.
El Collao és un dels pocs jaciments del tipus «closquer» de la façana mediterrània ibèrica, for-
mat per una acumulació de closques i valves de mol·luscs marins i terrestres, com a resultat principal del consum alimentari humà. La massa del closquer inclou també ossos de peixos i d'altresanimals no marins igualment consumits, junt amb utensilis i restes de pedra tallada i d'altres matèries, i, extraordinàriament, les despulles mortals dels ocupants prehistòrics, en un nombre que hi arriba a formar un verdader cementeri.
Aquests ocupants corresponen a grups caçadors-recol·lectors postpaleolítics, principalment
del Mesolític antic, amb estades recurrents en el lloc del Collao durant un període superior a
1500 anys (entre el X i el VIII mil·lennis abans del present), des d'on s'explotarien els recursos estacionals d'un entorn privilegiat.

LA
CUEVA
DE LA COCINA
DOS AGUAS, LA HOYA DE BUÑOL
Jaciment en cova localitzat en un entorn de mitja muntanya, la serra d'El Caballón, a poc més de 400 metres d'altitud i a la vora del llit del barranc de La Ventana, un dels desguassos de l'altiplà de la Canal de Dos Aguas. Les excavacions realitzades principalment les dècades de 1940 i 1970-80 van revelar una intensa freqüentació del lloc en temps prehistòrics i històrics.
Entre les ocupacions prehistòriques destaquen les corresponents al Mesolític recent, preses com a model tecnocultural de les darreres poblacions caçadores i recol·lectores de la vessant mediterrània ibèrica, en la seua evolució
Aquestes poblacions utilitzaren la cova com a campament durant períodes estacionals dedicats a la caça de cabres salvatges, dins d'un espai de temps de vora mil anys (entre el IX i el VIII mil·lennis abans del present). Però la cavitat de Cocina sembla haver estat també un lloc de trobada durant o fora de l'activitat de cacera (per a celebracions, rituals i intercanvis de tota mena). Açò com s'inferiria de la presència, entre altres objectes singulars, de plaquetes de pedra gravades amb motius geomètrics i abstractes en els nivells ocupacionals relacionats amb la mateixa gent mesolítica.


LA NECROPOLIS MESOLÍTICA DEL COLLAO
L'excavació del jaciment del Collao d'Oliva als anys huitanta va traure a la llum 14 enterraments en fosses, obertes en el sòl del mateix lloc d'habitació. Aquestes «tombes» representen la necròpolis mesolítica més antiga de la península ibèrica i la de més durada, amb un temps d'utilització de pràcticament mil anys (entre el Xi el IX mil·lennis abans del present).
La majoria tenien entre 20-30 anys, per bé que n'hi havia de més edat (algun de més de 40 anys) i de menys (entre 12-18 anys), a més d'un nounat.
La variada representació de sexes i edats entre els inhumats del Collao informa sobre
un comportament no discriminant davant la mort de les gents mesolítiques, fet que es manifesta d'igual manera en altres àmbits
europeus.
En total es reconegueren 15 inhumacions, 13 d'individuals i 2 en la mateixa fossa. Els
soterrats es disposaven ajaguts sobre un costat en posició flexionada, i corresponien a 4 dones i 7 homes amb seguretat, i 4 encara no identificats.

EL NAIXEMENT D'UNA NOVA MANERA DE VIURE

És al Pròxim Orient, en concret a l’àrea siriano-palestina i als peus de
muntanya del Zagros irako-iranià, on es detecten al llarg dels X i IX mil·lennis abans de Crist els primers i decisius passos envers la producció d'aliments. Les condicions biogeogràfiques favorables d'aquesta zona, en forma de recursos vegetals i animals fàcilment explotables i potencialment domesticables, i la intensificació de les pràctiques recol·lectores i
d'emmagatzematge, propiciaren la sedentarització en aldees dels
caçadors epipaleolítics i el desenvolupament de l'economia agrícola i ramadera.
Per a expressar la importància d'aquests canvis, es parla sovint de la
""revolució neolítica"". Tanmateix, la transformació d'uns grups humans nòmades, recol·lectors i caçadors, en uns altres de sedentaris i dedicats a la producció d'aliments va requerir una llarga evolució, un procés de gran complexitat el resultat final del qual fou la consolidació d'aquesta nova manera de viure en el transcurs del VIl mil·lenni abans de Crist.

ELS PRIMERS AGRICULTORS I RAMADERS

El treball de la terra i la criança d'animals domèstics, les maneres naturals
hui d'obtenir els aliments, foren activitats desconegudes per als homes del
Paleolític i de l'Epipaleolític, ço és, la major part del temps que l'home du
sobre la terra, i amb la seua adopció les societats humanes encetaren una nova etapa de l'existencia.
El període de temps en què comencen estes noves pràctiques de la
subsistència rep el nom de Neolític. Tanmateix, el terme fou encunyat originàriament amb un sentit cronològic i tecnològic, a fi de separar, dins l'Edat de la Pedra, l'etapa antiga o Paleolític d'una altra més recent: el Neolític es caracteritzava per l'aparició d'uns nous utensilis fabricats mitjançant el poliment de la pedra, i el seu desenvolupament corresponia ja als temps actuals des del punt de vista geològic.
A hores d'ara, el Neolític expressa un concepte fonamentalment econòmic, i s'estén també a les notables repercussions que l'agricultura i la ramaderia comportaren al sistema de vida: la sedentaritzaciò, l'augment del tamany dels grups humans, una més complexa estructura social i un nou marc de creences religioses.

VELLES INDÚSTRIES

Les noves activitats productives, domèstiques i artesanals que comporta el Neolític són a la base de la reorientació que experimenta ara la tradicional indústria de pedra tallada. Tot això es traduirà en un palpable distanciament entre la producció lítica dels primers grups d'agricultors i ramaders i la dels
darrers grups de caçadors-recol·lectors.
La indústria de pedra tallada neolítica utilitza bàsicament el sílex com a matèria primera per a la
fabricació d'utillatge. Les fonts d'aprovisionament són tota mena de nòduls i blocs arreplegats en els (llits dels cursos d'aigua o en els afloraments casuals
que aquests propicien, prop de torrenteres i barrancs.
La talla del sílex s'hi distingeix pel seu caràcter eminentment laminar, i a partir dels nòduls
seleccionats i convenientment preparats, s'ha llescat un gran nombre de fulles i fulletes (ascles molt més
Ilargues que amples) que constitueixen els suports del utensilis i de l'armament d'ús quotidià,
especialment ganivets, perforadors, trepants i armadures de falç i d'atzagaies.

ganivets
Les fulles i les fulletes de
sílex, com a eficaços ""ganivets""
emmanegats o no, s'empraren per a d’espellissar els animals, raspar i adobar els cuirs, treballar la fusta i l'os, trossejar la carn o preparar astils per a atzagaies i mànecs per a falçs.

geomètrics
Els micròlits de formes geomètriques representen en contextos neolítics una
continuació, en certa manera, de la tecnologia epipaleolítica. En la
seva funció d'armadures de fletxa, ens indiquen la importància que revestia la caça per a les gents
neolítiques.

elements de falç
Els elements de falç s'inserien escalonadament en la ranura d'un mànec de fusta
corbat, i s'hi adherien per mitjà de resines i altres coles naturals.
Aquestes peces ens informen com eren les primeres falçs emprades en la sega dels cereals.

trepants
Uns útils novedosos en
l'equipament neolític són els trepants. Convenientment muntats i
fets funcionar amb l'ajut d'un arc, els seus avantatges eren grans per a perforar tota mena de materials, tal
com revelen els orificis de suspensió i de reparació en la ceràmica i el variat repertori d'adornaments.

ELS PRIMERS CAMPEROLS EN TERRES VALENCIANES

La incorporació de la península Ibérica al nou mode de vida agrícola i ramader, basat en el cultiu del blat i de l'ordi i en la cria d'ovelles i cabres,
forma part d'un complex procés d'expansió que recorre les zones
costaneres de la Mediterrània d'est a oest al Ilarg del VI mil·lenni abans de
Crist.
En terres valencianes, cap al voltant del 5.000 abans de Crist, nombrosos jaciments arqueològics, la major part en coves, mostren una cultura material que comprèn recipients ceràmics, falçs de sílex, culleres i anells d'os, braçalets i destrals de pedra polida, com també molts altres elements desconeguts fins aleshores, i, sobretot, restes de cereals cultivats i d'animals domèstics. Tot plegat, són els testimonis de l'aparició a casa nostra de les primeres comunitats camperoles.
Al costat d'aquests primers productors neolítics hi continuaran vivint i desenvolupant-se durant un temps els darrers grups de caçadors-recol·lectors epipaleolítics, que aniran a poc a poc integrant-se
en el nou sistema de vida que comporta la neolitització.


Una nova tecnologia. La pedra  polida:
La tecnologia del poliment representa un pas mes en el desenvolupament de les formes prehistòriques del treball de la pedra, i és en el Neolític quan es produirà la seua generalització. Això permetrà
ampliar el repertori de roques aprofitades fins aleshores, especialment aquelles que no havien pogut ser
tallades amb els procediments tradicionals de la talla i el retoc.
El poliment, procés que inclou diverses tècniques d'elaboració, concatenades o no, es farà servir sobretot per a la fabricació de destrals i aixes, eines relacionades amb la desforestació i el treball de la de la fusta, però també per a proveir-se'n d'un altre conjunt d'instruments, com ara punxons, matxucadores, moledores i moles de molí, que no solen faltar en els assentaments agrícoles. Al costat d'aquesta producció hi ha la dels objectes d'ornament personal, representada per algunes varietats de penjolls, denes de collar i braçalets.
La nova tecnologia serà ràpidament acceptada i desenrotllada, i tot açò despertarà un inusitat interès per descobrir noves fonts de matèries minerals que seran objecte d'intercanvi a llarga distància.

Els útils més característics de la producció en pedra polida són les destrals i les aixes. Les destrals, peces massisses i definides per la simetria del tall, es muntaven amb la part tallant paral·lela a la línia
del mànec. Això permetia una forma de treball adequada a la tala d'arbres.
Les aixes, eines més menudes que les destrals, presenten un tall asimètric. La forma de muntatge també en difereix, ja que el tall s'hi disposa perpendicularment a la línia del mànec. En relació igualment amb el treball de la fusta, hagueren d'utilitzar-se en tasques que requeriren major cura.
En pedra polida es fabriquen també elements d’adornament, entre els que destaquen el anomenats braçalets. Aquestes peces anirien fixades a les monyiques o als turmells, tal com posen de manifest algunes representacions de l'art rupestre.

EL RENAIXEMENT DEL TREBALL DE L’OS
La vida sedentària de les comunitats camperoles propicià una diversificació de l'aixovar domèstic, dins del qual els productes de la manufactura òssia, una altra de les indústries tradicionals, ocupen un
Iloc ben destacat.
La matèria primera la proporcionaran principalment les parts dures dels animals
consumits, domèstics o caçats. Així, els ossos llargs, costelles, dents, ullals i cornamentes de cabres,
ovelles, bous, cérvols, senglars o cabirols seran seleccionats i transformats en tota mena d'estris i
utensilis necessaris als quefers quotidians, tals com culleres, tubs, punxons, agulles, espàtules, cisells,
allisadors; i també en altres tipus d'objectes com ara anells, penjolls, passadors i denes de collar, emprats en l'ornamentació corporal.
El treball de l'os, que havia restat sorprenentment apagat després del Magdalenià, tornarà a manifestar-se en el Neolític amb un renovat repertori i una qualitat semblant a com ho havia fet abans. Renaixement que s'estendrà també al treball de la fusta, matèria primera que es farà servir en molts casos per a la fabricació d'un mateix utillatge.

LES CULLERES. NOUS COSTUMS ALIMENTARIS
Per a la fabricació de culleres s'han aprofitat normalment fèmurs de bou. Prèviament remarcat en l'os, un primer esbós n'era seccionat i regularitzat amb un ganivet de sílex, i se li donava la forma l'aspecte final mitjançant poliment.
El desgast que presenten les pales de les culleres hauria estat produït pel fregament amb les escudelles
ceràmiques.

ELS PUNXONS. UTILS AMB MULTIPLES USOS
Un gran nombre de punxons s'han elaborat sobre metapodis de cabra o ovella. El procés de manufactura
comprèn el seccionat i la regularització de l'os i
l'apuntament per abrasió sobre un bloc d'arenisca. Utilitzats de vegades com agulles de pentinat, una de les seues funcions essencials seria la confecció d'orificis per a facilitar la costura
de les pells.

ELS TUBS.UNES PECES ENIGMÀTIQUES
Ossos prims i llargs, quasi sempre cúbits de grans aus com l’àguila, han estat emprats per a la fabricació de tubs. Després de seccionar les dues epífisis o extrems de l'os, l'acabament de la peça comportava el poliment de tota la superfície. De difícil interpretació, els tubs tal vegada
hagueren d'utilitzar-se per a xuplar algun tipus de beguda en alguna
cerimònia ritual.

LA COVA DE L’OR. UNA FONT D’INFORMACIÓ PRIVILEGIADA PER AL NEOLÍTIC MEDITERRANI

La Cova de l'Or (Beniarrés, el Comtat) s'obri en un dels darrers estreps orientals de la Serra del Benicadell, mirant la vall mitjana del riu
d'Alcoi o Serpis. Fou descoberta per a l'arqueologia a principis dels
anys 30, i objecte d'excavacions sistemàtiques entre els anys
1955-1958 i 1975-1985.
Els treballs fins ara realitzats hi han posat al descobert una seqüència estratigràfica que cobreix bona part del desenvolupament neolític, i han permès de recuperar un gran nombre de vestigis que ens informen de la cultura material i les formes de subsistència de les poblacions que hi visqueren, a més de les seues creacions artístiques i idees religioses.
Molt importants són les col·leccions de vasos ceràmics i les mostres
d'utensilis, eines, armes i objectes d'adornament elaborats en os, sílex, pedra polida, petxines i altres matèries primeres. Destaquen també les abundants restes de fauna que corresponen a deixalles alimentàries i
els grans carbonitzats de blat i d'ordi, datats pel mètode del carboni 14 en 4.315 i 4.770 anys abans de Crist.
Els estudis interdisciplinaris que s'hi han portat a cap, amb el concurs
de sedimentòlegs, palinòlegs i antracòlegs, especialment, han permès de resseguir l'evolució del clima i del paisatge durant el transcurs del
Neolític valencià.

l'agricultura
Els indicis sobre la pràctica de l'agricultura es troben principalment en les llavors de les plantes. conreades, o els carbons d'elles, que apareixen en
els jaciments arqueològics, però també en les anàlisis pol·líniques que poden indicar l’existència
de cultiu o de rompudes produïdes per l'activitat agrícola. En són igualment indicadors certes eines
especialitzades com les falçs i l'instrumental lligat al treball de molta (pedres de molí i moledores), si bé tots aquests darrers elements poden testimoniar tasques de simple recol·lecció.
Als jaciments valencians, les macrorestes vegetals i els vestigis de cultura material assenyalats es refereixen sempre a una agricultura ja totalment instaurada. A la Cova de l'Or de Beniarrés, per exemple, les abundants llavoretes carbonitzades del
Neolític inicial revelen el cultiu de diverses espècies de blat, com ara la pisana, l'espelta petita i
el blat comú, i també d'ordi, en les seues varietats
vestida i nua. Blats i ordis són sense cap dubte uns
cereals d'origen al·lòcton i, per tant, expressament introduïts a les nostres contrades.
Grans de blat i d'ordi carbonitzats de la Cova de l'Or.
Les primeres falçs consistien en fulles de sílex que es fixaven en un mànec de fusta. Aquestes fulles, o ""elements de falç"", són
les que trobem als jaciments neolítics, i les reconeixem per la pàtina de sega o intensa lluïssor
que solen presentar.

LA CAÇA, LA PESCA I LA RECOL·LECCIÓ
Les abundants restes òssies de cérvol i de conill
recuperades en els jaciments neolítics valencians, i en menor nombre de cabirol, cabra muntesa, porc senglar, cavall i ur o bou salvatge, a les quals cal
afegir les d'algunes aus i rèptils, ens parlen de quins eren els animals silvestres preferentment caçats per
l'home neolític. Aquestes restes tradueixen la importància de l'activitat cinegètica per a l'aprovisionament de pells, cuirs i cornamentes, i no sols per a l'obtenció de carn. La recol·lecció de fruits silvestres i de mel també es troba ben documentada en algunes representacions de l'art rupestre, bé i que les proves directes únicament constaten el consum de glans (Cova de l'Or).
La pesca tingué gran importância en els jaciments propers a la costa. Això ho il·lustra molt bé la Cova
de les Cendres (Moraira-Teulada), on s'han trobat restes de nero, pagre, pagell, orada, llobarro, entre d'altres, i on també hi ha constatat un gran
aprofitament dels mol·luscs marins, especialment de
patel·les i baldufes.
L'explotació dels recursos de la natura mitjançant la caça, la pesca i la recol·lecció seguirà constituint durant el Neolític un veritable complement a l'economia agrícola i ramadera.

Escena de la ""recol·lecció de la mel"" en les pintures
rupestres de Cuevas de la Araña, Bicorp.
Escena de caça d'una cabra muntesa en la Cova Remígia, Ares del Maestrat.

L’ECONOMIA NEOLITICA

La domesticació de plantes i d'animals i el consegüent desenvolupament
d'una economia de producció basada en el conreu directe i el pastoreig
són els fets que donen el més profund significat a la ""revolució neolítica"".
L'economia forma part essencial de la cultura, per això el Neolític
suposarà l’emergència d'unes noves comunitats qualitativament diferents
de les bandes paleolítiques i epipaleolítiques de caçadors-recol·lectors.
Enfront d'aquests darrers, l'home neolític serà agricultor i ramader, es farà
sedentari i començarà a deixar la seua empremta, cada volta més acusada,
en el territori ocupat i explotat. Tanmateix, durant bastant temps,
l'economia de producció neolítica tindrà un complement important en les
altres activitats econòmiques de caire tradicional, com ara la caça, la
pesca o la recol·lecció.

LA RAMADERIA
Els estudis de les restes òssies de fauna, en gran part deixalles alimentàries.
posen de manifest la gran importància econòmica que revestien en el Neolític els animals domèstics, especialment la cabra i l'ovella, però també el bou, el porc i el gos.
L'explotació dels ovicàprids, dins dels quals l'ovella sol ocupar una posició preeminent, sembla haver-se centrat en l'obtenció de carn, més que en altres productes com la llet o la llana. Un mateix aprofitament se'n feia de porcs i bous. El paper dels bous com a productors de carn es revela decisiu en alguns assentaments (Cova de la Sarsa), per bé que en d'altres
(Cova de l'Or) el baix percentatge del nombre de restes i l'edat de sacrifici en suggeriria una utilització com a bèsties de càrrega. El gos és probable que haja estat també consumit, però no sembla aquesta la seua destinació principal.
Com en el cas del blat i de l'ordi, els agriotipus o espècies silvestres dels
quals procedeixen les nostres cabres i ovelles domèstiques no existeixen
ací ni a la resta d'Europa, raó per la qual aquests animals hi hagueren
d'arribar ja domesticats amb la neolitització.

LA COVA DE LA SARSA:UN LLOC D’HABITAT I D’ENTERRAMENT

La Cova de la Sarsa (Bocairent, la Vall d'Albaida) es localitza als estreps nord-occidentals de la Serra Mariola. El seu jaciment arqueològic, adscrivible majoritàriament al Neolític antic, fou excavat entre 1926-1939
i 1971-1974.
La riquesa dels materials que s'hi ha pogut recuperar és molt considerable:
vasos ceràmics, útils i objectes de pedra polida, d'os treballat i de pedra tallada, a més d'altres testimonis de l'ocupació i l'activitat humana. La Cova de la Sarsa va ser utilitzada principalment com a lloc d’hàbitat funció que patentitzen les coves profusament fins al Neolític final, però
també va tindre alhora un ús funerari. Sabem que hi foren inhumats almenys set individus, dels quals dos ho van ser conjuntament en un estret badall interior, apartat de la zona d'habitació. Les despulles òssies dels dos soterrats les acompanyava un vas ceràmic amb decoració cardial i unes poques peces d'os i de sílex, interpretats com a possible ofrena mortuòria.
L'enterrament doble de la Sarsa prova l’existència d'un ritual funerari en el Neolític antic i fa remuntar a aquesta etapa la tradició sepulcral de les coves en l'àmbit valencià.

ELS PRIMERS OLLERS
La fabricació de recipients ceràmics, el treball d'oller, s'ha de considerar una altra més de les novedoses aportacions del Neolític. Com la major part de les invencions que afectaran /'Occident europeu, l'olleria té el seu origen al Pròxim Orient, Iloc on la manipulació del fang comptava amb
una llarga tradició i on poden resseguir-se molt bé tots els passos que portaran a la consolidació d'aquesta nova tecnologia.
A les nostres terres, l'activitat ollera es presenta ja des del principi, aço és, des dels inicis del V mil·lenni abans de Crist, amb les característiques d'una manufactura ben desenvolupada. La primera vaixella neolítica, generalment de molt bona qualitat quant a pastes i elaboració, ofereix una gran diversitat de formes, comprenent un nombrós repertori de bols hemisfèrics i globulars, gobelets, recipients d'ansa amb gallet, olles, cànters, grans recipients de magatzem, botelletes, cullerots, vasos geminats i tonellets. L'exacta funcionalitat de tots aquests vasos no sempre pot precisar-se, si bé cal pensar en una vaixella de cuina i en uns
contenidors per a l’emmagatzematge de líquids i grans.



PROCÉS D’ELABORACIÓ D’UN VAS CERÀMIC
MODELAT MANUAL
Els primers recipients ceràmics es caracteritzen per haver estat confeccionats a mà. Una de les tècniques més senzilles d'elaboració consisteix en modelar el vas a partir d'una massa d'argila plàstica. Això es feia buidant amb les mans la massa inicial de fang, per a després anar perfilant i
regularitzant a poc a poc amb els dits l'atuell fins aconseguir la forma desitjada per l'oller.
MUNTATGE PER TIRES
Un altre sistema de modelat també corrent és el realitzat per mitjà de tires de fang aplicades. En aquest cas, els rolls fabricats van successivament superposant-se fins proporcionar un primer esbós del vas. Com en la tècnica anterior, la regularització s'efectuava posteriorment amb els dits, tot intentant de dissimular les zones de contacte entre les tires i de reforçar així el recipient de cara a la seua fractura.
ACABAMENT I DECORACIO
L'acabament del vas es feia normalment allisant-ne la superfície externa amb una simple pedra codissa o amb una espàtula d'os o de fusta. La decoració, efectuada generalment abans de la cocció, podia dur-se a terme per impressions amb una petxina o amb qualsevol altre instrument, per incisions amb un punxó o per aplicacions de motlures plàstiques, segons l’efecte que hom volguera aconseguir.

FORNS I COCCIO
El darrer pas del procés és la cocció. Els primer forns per a la ceràmica consistien en una fossa excavada en el sol on eren emplaçats els vasos una vegada ja secs. Tot es recobria amb rames i brancatges i es posava foc a la pira així construïda, alimentant-la regularment. Acabada la cocció, hom podia desfornar previ un lent refredament dels atuells.

EVOLUCIÓ DE L’ENTORN NATURAL DE LA COVA DE L’OR
Trets físics i biològics de la vessant on s'obri la cavitat en dos moments de la seua ocupació per l'home, segons la sedimentologia i la palinologia.
Cap al 4.000 abans de Crist. Sota un clima humit i temperat que afavoreix l'extensió de la cobertura vegetal i una suau edafogènesi, la secció del sol en distintes parts de la vessant ens indica que: a) en les depressions de la part alta, on s'acumulen sediments col·luvials, es formen sóls terroso-calcaris (cambisols càlcics), diferenciant-se sobre la roca mare horitzons Ah i Bw; b) on la pendent és més acusada i com a conseqüència dels processos de transport, els sols seran prims i de tipus rendzina, amb
un únic horitzó, Ah, sobre roca mare, R; c) al peu de la vessant s'interdigiten els seus aports detrítics i els del barranc; l'estabilitat d'aquella i la circulació regular del barranc hi impedeixen una gran acumulació sedimentària.
Cap al 3.000 abans de Crist. Un clima més contrastat estacionalment i l'acció de l'home sobre el medi provoquen el gradual desmantellament dels materials col.luvials: a') els antics sols queden reduïts a rendzines, amb un horitzó Ah sobre roca mare; b') a la vessant mitjana els processos de transport només permeten la formació puntual de litosòls, horitzó A, directament sobre roca mare; c') la inestabilitat dels dipòsits i la seua gradual erosió facilitada per la degradació de la vegetació, provoca un desplaçament de materials cap al fons de la vall, on la menor activitat
fluvial permet el seu rebliment.

LA CERÀMICA I L’EVOLUCIÓ DEL NEOLÍTIC

La ceràmica té una gran importància per a l'estudi del Neolític, tant per les
seues bones condicions de conservació, com per la peculiaritat de les
formes i les decoracions amb què se'ns mostren els vasos fabricats.
Especialment, l'estudi dels estils decoratius ceràmics, recolzat en les estratigrafies que proporcionen alguns dels nostres jaciments, s'ha revelat bàsic per a establir l'evolució del Neolític valencià.
La primera etapa, o Neolític antic, es caracteritza pel predomini dels vasos amb decoració cardial i es desenvolupa al Ilarg del V mil·lenni abans de Crist. Al moment següent, o Neolític mitjà, s'associa la desaparició de l'ornamentació cardial, alhora que les decoracions incises, acanalades, impreses d'instrument, plàstiques i pentinades, que ja tenien abans una presència relativa, assoleixen la major representativitat. La darrera etapa, o Neolític final, iniciada en l'últim terc del IV mil·lenni abans de Crist, té en un principi l'element més distintiu en la decoració esgrafiada, si bé ràpidament la producció ceràmica passarà a ser dominada pels vasos llisos, sense decoració, i s'assistirà a un renovament tipològic que marca el preludi de la següent etapa neolítica.

LA CERÀMICA CARDIAL I LA DIFUSIÓ MEDITERRÁNIA
Cap a la fi del VI mil·lenni abans de Crist, tot coincidint amb els més antics indicis del cultiu dels cereals i la cria d'animals domèstics, apareixen al Mediterrani occidental els primers recipients ceràmics. L’evidència repetida d'aquesta associació d'elements tecnològics i econòmics ha fet que les més antigues cultures neolítiques de la zona es coneguen sota el nom de Cultures de la Ceràmica Impresa, tot atenent la peculiaritat de la decoració d’aquests vasos, realitzada mitjançant la impressió de diversos instruments i, molt especialment, de la vora d'una petxina de Cardium edule, raó per la qual s'anomenen ceràmiques cardials.
La distribució costanera de les primeres cultures neolítiques mediterrànies i les influències i contactes que demostren haver tingut entre elles, aplegat tot al poblament de les illes i a la gradació cronològica existent en l’avançada cap a l'oest dels influxos neolítics, són aspectes que ens parlen de l'existència d'alguna forma de navegació o, si es vol millor, de l'important camí de difusió cultural que sempre ha estat la mar
Mediterrània

TÉCNIQUES DECORATIVES DE LA CERÂMICA NEOLÍTICA

Cordons amb digitacions.
Impressions de gradina.
Línies incises.
impressions cardials

SALA VII
ART POST PALEOLITIC
IMATGES I CREENCES
La discontinuïtat artística des del final del Paleolític la trenca a les nostres terres l'anomenat Art lineal-geomètric, propi de contextos arqueològics de ('Epipaleolític recent i expressat en gravats sobre xicotetes plaquetes de pedra i en pintures en roig sobre les parets d'algunes coves. Quasi simultàniament, a partir de mitjans del Vlé mil·lenni abans de Crist, ço és, des del mateix inici del Neolític, hi faran aparició uns altres cicles artístics que responen als noms d'Art macroesquemàtic, Art llevantí i Art esquemàtic. Les seues manifestacions són sempre pintures realitzades sobre les parets d'abrics rupestres, si bé amb la particularitat de presentar paral·lels estrets amb els motius decoratius d'algues ceràmiques, fet que permet de precisar-ne la cronologia. A més d'estos cicles artístics, però amb una adscripció temporal i cultural imprecisa, hi ha constància d'uns altres conjunts de gravats rupestres que tenen l’expressió en els motius fusiformes, en altres de geomètrics i en les característiques cassoletes excavades unides de vegades per petits canals.
Abrics rupestres amb pintures i vasos ceràmics, veritables santuaris en determinats casos i objectes de culte, respectivament, guarden les claus gràfiques de les noves idees màgic-religioses que irrompen a les nostres terres amb els primers grups productors i amb el posterior procés de neolitització
del substrat epipaleolític.

SALA VIII
ENEOLITIC
ELS POBLATS D’ENEOLÍTIC

L'agricultura i la ramaderia condueixen a la vida sedentària. Les comunitats
camperoles s'instal•len a prop de les terres de cultiu, on alcen els seus
poblats i van assolint un tamany cada vegada més gran; açò farà que es generen estructures socials de major complexitat, es desenvolupen les relacions entre les distintes àrees amb un poblament estable i s'intensifique l'empremta humana damunt del territori.
És un procés que s'havia iniciat amb el Neolític i que ara s'intensifica,
sobretot quan, a mitjan del III mil·lenni abans de Crist, apareixen els primers útils metàl·lics, de coure, en les terres valencianes. Aquest fet dona nom al nou període: l'Eneolític o Edat del Coure.
També serà una característica d'aquest temps la utilització de les coves naturals com a grans necròpolis, reflex d'un habitat permanent i pròxim, i dels canvis en les relacions socials i en les idees religioses.

DIVERSITAT EN PRODUCCIÓ DE SILEX
En el transcurs de l'Eneolític, els instruments de
sílex veuen l'arribada d'un competidor important: el coure. La concurrència d'aquesta nova primera
matèria farà que la talla del sílex experimente un gran desenvolupament i perfecció, de manera que
ganivets i puntes de fletxa rivalitzen, quan va acabant, amb els que ara es fabriquen de metall.
L’abundància de les puntes de fletxa als poblats i entre els aixovars funeraris tradueix la importància de l'arc com a veritable armament i, per tant, la probable freqüència dels enfrontaments i lluites
entre grups. Els tipus losàngics i de monyons laterals menuts corresponen als moments inicials, mentre
que les puntes de fletxa amb peduncle i aletes dominen a l'acabament del període.

ELS CAMPS FAN RETROCEDIR ES BOSCOS

Els materials arqueològics ens diuen que la vida domèstica de les comunitats camperoles gira al voltant de la preparació del menjar, de la fabricació de la ceràmica, el teixit i la cistelleria, la preparació
d'utillatge d'os i de sílex, i la confecció d'un variat conjunt ornamental i religiós que en bona mesura
formarà part dels aixovars funeraris.
La principal ocupació és l'agricultura i la ramaderia. La rompuda de noves terres fa retrocedir els boscos en favor dels camps de cultiu, que ara creixen al voltant dels poblats i de les pastures que s'estenen per les muntanyes. A l'Ereta del Pedregal les anàlisis pol·líniques mostren el retrocés d'arbres com carrasques i pins davant l'augment de les plantes que indiquen els cultius.
Els principals animals domèstics son ovelles i cabres. Mentre la caça conserva una relativa importància, davant la necessitat de protegir els camps dels grans herbívors, a més de ser un mitjà complementari per a l'obtenció de carn i primeres matèries com pells i banyes.

COMENÇA L’EDAT DELS METALLS

Es més antics testimonis de la metal·lúrgia del coure en la península Ibèrica corresponen a la primera meitat del III mil·lenni abans de Crist. El
procés d'adquisició d'aquesta nova tecnologia per les poblacions peninsulars cal referir-lo al món mediterrani, que en el seu extrem oriental coneix el treball del metall en una cronologia anterior. En la península destaquen dos focus inicials: el de la cultura de los Millares, en el sud-est, i el del curs baix del Tajo, en la façana atlàntica.
A /'Ereta del Pedregal, l'aparició dels primers objectes metàl·lics correspon al ple Eneolític, en la
segona meitat del III mil·lenni; es tracta de punxons, puntes, destrals i també d’algun fragment d’escòria.
Les anàlisis mostren que en tots els casos es tracta
de coure amb mínimes quantitats d'altres elements com l'arsènic, que corresponen a les impureses pròpies del mineral natural utilitzat per a la foneria i no a cap tipus d'aliatge.

L’ERETA DEL PEDREGAL

L'Ereta del Pedregal (Navarrés, la Canal de Navarrés) és el nostre poblat eneolític més conegut. Descobert el segle passat per Juan Vilanova i Piera, les excavacions del S.I.P. van començar el 1942 i han prosseguit fins al 1990. Situat en una zona endorreica coneguda com la Marial, el nivell freàtic arriba fins a la base del poblat i la seva ocupació comença amb un nivell de pedres posat pels seus habitants sobre la torba.
Durant la primera fase, de finals del Neolític i començaments del Eneolític, les construccions són cabanes de fang i branques amb la base de pedra. Després, coincidint amb l'aparició de l'utillatge metàl·lic durant l'eneolític ple i l'horitzó campaniforme, les pedres s'utilitzen també per fer els sòcols dels murs.
Les excavacions han permès conèixer l'evolució de la cultura material en què destaquen els ganivets i les puntes de fletxa de sílex, les destrals de pòrfir i la ceràmica. Així com l’economia agrícola i ramadera, i l’evolució del medi ambient durant el període de la seva ocupació.

LES TREPANACIONS PREHISTÒRIQUES

Crani de la cova de la Pastora, que presenta sobre el parietal esquerre una trepanació per abrasió, seguida d'una prolongada supervivència
La trepanació o perforació intencional del crani, documentada a partir del Neolític, la trobem en els cranis de la Cova de la Pastora, la Cova d'En Pardo (Planes) i la necròpoli de San Antón (Orihuela), lloc on va ser descrita per primera vegada a Espanya l'any 1902.
En els cranis de la Cova de la Pastora hi ha dues tècniques de trepanació, el barrinament i l'abrasió, que tenien com a finalitat perforar el crani i no actuar sobre el cervell. El barrinament consisteix a perforar el crani, fent girar-hi una punta dura. L'abrasió es realitza amb pedres granuloses com el gres, i l'orifici és menut però de vores més amples.
En cap dels cranis s'aprecien alteracions patològiques que justifiquen una
intervenció quirúrgica. Així, cal considerar que ens trobem davant d'una
pràctica amb caràcter ritual o empíric, sense una eficàcia terapèutica real.
La supervivència dels individus està demostrada en tres casos pels signes de regeneració ossia, mentre que en l'altre cas es pot tractar d'una
trepanació pòstuma

AIXOVARS FUNERARIS

La gran quantitat d'enterraments que es feren en algunes coves indica que es van utilitzar com a
necròpolis d'un poblat pròxim durant un llarg període de temps. Com a més importants destaquen la Cova de les Llometes (Alcoi), amb més de cinquanta individus adults, la Cova de la Barcella (la Torre de les Macanes) amb trenta, el Cami Real (Albaida) amb denou, i la Cueva de las Lechuzas
(Villena) amb més de divuit.
Els difunts es depositen a les coves acompanyats del seu aixovar personal: vestits i ornaments, armes i eines associats a la seua vida anterior, a més dels vasos ceràmics, que poden interpretar-se com ofrenes, i dels objectes de caire religiós.
Molts dels elements dels aixovars funeraris, per la primera matèria utilitzada o per la seua precisa
tipologia, parlen de contactes amb altres àrees. Així,
se’n dedueixen relacions d'intercanvi amb el
sud-est en el cas de l'utillatge lític polimentat, dels
ídols oculats o de l'ivori; i amb zones més septentrionals en el cas de les perles d'aletes i glòbuls o de les denes de variscita.

EL PUNTAL SOBRE LA RAMBLA CASTELLARDA
El Puntal sobre la Rambla Castellarda (Llíria, el Camp de Túria), objecte de recents campanyes
d'excavació, és un exemple de poblat eneolític que ocupa el cim d'una muntanya, i també part dels vessants. Les estructures documentades ens parlen d'una muralla i una torre de planta circular en la part superior, i també de la dels seus habitatges, de planta oval amb sòcol de pedra i alçat de fang. A l'interior de les cabanes, grans pedres disposades horitzontalment i verticalment marquen les bases dels pals que sostenien el sostre. Els elements de la cultura material testimonien activitats com la fabricació de ceràmica o el teixit, en destaca la talla del sílex amb nombroses puntes de fletxa i la presència de ceràmiques campaniformes, elements que situen l'assentament entre el ple Eneolític i
""'horitzó Campaniforme.

POBLATS I NECRÓPOLIS EN L’HORITZÓ CAMPANIFORME

Parlem d'Horitzó Campaniforme per destacar les novetats dels últims dos segles del III i del començament del II mil·lenni abans de Crist. Coincidint amb les ceràmiques campaniformes es consolida un nou model
d'assentament: els poblats busquen les parts elevades de les muntanyes, com el de la Rambla Castellarda, de Líria, que conviurà encara amb poblats de cabanes i sitges al pla, com el de l'Atarcó, de Belgida.
Quant al ritual funerari, es manté la continuïtat de les coves com a lloc d'enterrament, però la xifra dels inhumats és cada vegada menor, i també trobem inhumacions dins d'algunes sitges.
Els aixovars funeraris i domèstics tenen com a elements més representatius, els punyals amb llengüeta per a l'emmanegament, les puntes de fletxa o javelina i els punxons, tots tres de coure; els botons d'os i els braçalets d'arquer de pedra. La talla de sílex llampega ja per última vegada amb les fulles-ganivet i les puntes de fletxa.

CREENCES RELIGIOSES I RITUAL FUNERARI
A més de l'activitat econòmica i de les relacions socials, també les idees sobre la vida i la mort evolucionen en les comunitats camperoles. El nou ritual funerari tradueix el canvi de les creences religioses; ara s'aplega els morts a les cambres de les tombes megalítiques i es deposita al seu costat
ofrenes i ídols o imatges de la divinitat, que ens parlen d'idees sobre la
vida d'ultratomba.
A les terres valencianes, les tombes megalítiques són substituïdes per coves naturals, com és el cas de la Cova de la Pastora (Alcoi), que contenia més de setanta-cinc individus, les despulles dels quals havien sigut agrupades formant paquets funeraris després de la seua descarnació, i cadascun d'ells
portava un ídol en l'aixovar.
Els ídols oculats, amb el motiu central dels ulls acompanyat per bandes de línies corbes que formen el tatuatge facial i, de vegades, per la indicació
del sexe, es troben pertot arreu de la Península i s'identifiquen amb la deessa mare.

EL VAS CAMPANIFORME
Al final de l'Eneolític es coneix a tot Europa la difusió d'un mateix tipus ceràmic, el Vas Campaniforme, present als poblats i, sobretot, als
enterraments. El nom de campaniforme es deu al perfil en forma de campana o tulipa del vas més representatiu del conjunt. Són ceràmiques de pastes depurades i bona cocció, amb les superfícies decorades amb la impressió d'una pinta o mitjançant línies incises, formant bandes
horitzontals, triangles i reticulats. Les cassoles, els bols i els vasos globulars
completen el repertori de les seus formes.
La gran difusió i l'associació del Vas Campaniforme a la generalització del metall en els aixovars funeraris 'interpretava abans per l’existència d'un
poble prospector i metal·lúrgic, d'excel·lents ceramistes i fonedors, que
recorria Europa en la segona meitat del III mil·lenni abans de Crist.
En l'actualitat, superada aquesta explicació, l’existència d'elements campaniformes en un territori molt ample es relaciona amb funcions de prestigi social i cerimonial.

SALA IX
EDAT DEL BRONZE
La intensa ocupació del territori a partir del II mil·lenni abans de Crist es fa evident amb la proliferació de poblats situats, sobretot, en llocs elevats.
Amb un correcte domini de les tècniques constructives en pedra i fang i ben adequats a la topografia de les muntanyes, els poblats mostren un urbanisme primerenc amb abancalaments, muralles i departaments de planta rectangular, sovint disposats a ambdós costats d'un carrer central.
Una característica d'aquest període és la generalització de l'utillatge metàl·lic, primer de coure i, després, de bronze, aliatge de coure i estany, que posarà fi a la indústria de pedra.
La diversitat, quant als tipus d'enterrament, que ara són individuals o amb escàs nombre d'individus, tradueix el naixement d'una incipient jerarquització social. D'igual manera que els diferents tipus de poblat assenyalen l'existència d'una estructuració del territori.

LA MUNTANYETA DE CABRERA AL VEDAT DE TORRENT
La Muntanyeta de Cabrera (Torrent, l'Horta) és un poblat rellevant en la història de la investigació de l'Edat del Bronze. Descobert per Nicolau Primitiu i excavat el 1931 per Marià Jornet, els treballs només afectaren la part alta del tossal on es troba el jaciment. Les estructures localitzades identifiquen una muralla i un departament adossat, amb importants troballes materials, com ceràmica decorada, metall, sílex i objectes d'Os prismàtics per a la fabricació de botons. A la rodalia es trobà una coveta d'enterrament.
Amb un emplaçament ben destacat de les terres baixes que l'envolten, considerat característic dels poblats del Bronze Valencia, aquest poblat és un exemple de la profunda modificació del paisatge causada per les transformacions agrícoles, les obres públiques i la cada vegada major urbanització del sòl.

ELS POBLATS DE L’ALCOIÀ. Història de la investigació

Els jaciments alcoians del Mas de Menente i la Mola Alta de Serelles són
els primers poblats de l'Edat del Bronze excavats en terres valencianes al Ilarg dels anys vint. Foren excavacions pioneres que mostraren uns poblats en altura, emmurallats, i amb una cultura material dominada pels grans vasos d'emmagatzematge, les ceràmiques de cuina, les falçs de fusta amb dents de sílex, els punxons d'os i, sobretot, l'utillatge metàl·lic de punyals, punxons i destrals.
Les seues activitats econòmiques bàsiques són el cultius de blat i ordi i els ramats d'ovelles i cabres. A la Mola Alta de Serelles destaca el treball metal·lúrgic, documentat per la presència de nou motles de foneria, tots ells trobats al mateix departament.

 EL PROCÉS DE FOSA DELS METALLS

La metal·lúrgia és el resultat d'un procés lent, desenvolupat durant mil·lennis. En un primer moment, el coure es treballava en fred, per mitjà del martelleig i, després, aplicant un procés de fosa, que requereix ja un domini del foc que permet arribar a temperatures al voltant dels 1000°C. El metall així treballat presenta, davant l'utillatge de pedra, l'avantatge de la mal·leabilitat que en permet la transformació en objectes molt diversos i, a més, reciclables. El bronze es fon a menor temperatura i és més resistent.
El procés metal·lúrgic comprèn tres fases:
'L'obtenció del mineral o extracció de les mines mitjançant pics i maces d'os i pedra.
La transformació del mineral en metall per mitjà de forns per a reduir les impureses del coure i obtenir-ne els lingots de metall (a).
La fabricació d'objectes fonent els lingots depositats en gresols (b). El metall fos es cola en els motles i quan s'ha refredat s'extrau la peça (c).

ELS TESTIMONIS DE LA METAL·LÚRGIA

Testimonis de l'activitat metal·lúrgica són les troballes d'escòries de fosa, gresols, motles de fosa i una gran varietat de tipus metàl·lics en diversos
jaciments. Els poblats valencians veuran matisada la importància de la metal·lúrgia a causa de l'escassetat de minerals que hi ha a les nostres! terres, si bé els metalls seran ben prompte incorporats a partir de l’àrea meridional argàrica i del focus dels poblats de l'Alcoià. El reaprofitament dels objectes deteriorats mitjançant una nova fosa és una característica d'aquesta activitat metal·lúrgica.
L'escassetat d'estany converteix el bronze en un metall preat que s'empra de manera preferent en objectes d'adorn i armament, per això el seu ús beneficiarà només determinats segments de la societat.

LA PRESÈNCIA ARGÁRICA
La Cultura de l'Argar, brillant manifestació de l'Edat del Bronze peninsular, s'estén per terres d'Almeria i
Granada, i arriba a les comarques alacantines fins al riu Vinalopó; present.en jaciments com San Antón
(Orihuela), Laderas del Castillo (Caliosa de Segura)
o el Tabaià (Aspe).
Poblats d'urbanisme molt desenvolupat, augment de construccions de caràcter públic i instal·lacions per
emmagatzemar tota classe de béns necessaris per a la comunitat, un emplaçament estratègic i uns
sistemes de fortificació en funció de l'explotació econòmica del territori i del conti ol de les rutes del
comerç.
Les necròpolis argàriques es troben a l'interior dels Ilocs d'habitació amb tombes individuals i dobles,
en cistes, urnes (pithoi) i coves artificials. Els aixovars, amb punyals, alabardes i adornaments metàl·lics, ceràmica i objectes d'os i de pedra, assenyalen' el prestigi, la riquesa i el poder de determinats individus, signe evident de la jerarquització social existent.

LES NOVES EXCAVACIONS
Les recents excavacions en poblats valencians han donat a conèixer estructures en pedra de gran envergadura. Aterrassaments i embancalaments, muralles, sistemes d'accés i, en general, obres de condicionament de l'espai assenyalen el grau de cohesió social existent.
La imatge de poblats menuts es veu renovada amb assentaments com la
Muntanya Assolada (Alzira), on l'espai superior amb muralla i departaments de planta rectangular es completa amb un complex sistema d'accés i construccions d'abancalament en les vessants, formant terrasses.
O la Lloma de Betxí (Paterna), amb una gran construcció de caràcter comunitari, possible magatzem, un aljub vora el camí d'accés i grans murs d'abancalament a les vessants, a més d'altres estructures d'habitació a la part alta del tossal.
Són poblats de cronologia àmplia, on s'observen els canvis i el creixement de l'espai habitat en funció de les necessitats del grup.

LA MUNTANYA ASSOLADA
La Muntanya Assolada (Alzira, la Ribera Alta) ens acosta als aspectes sòcio-econòmics i a la vida quotidiana de l'Edat del Bronze. Les restes de fauna ofereixen la imatge d'un poblat agrícola amb predomini d'ovelles i cabres; el bou és utilitzat com a animal de tir, a més de productor de carn i Ilet; també es cria el porc. La importància de la caça del cérvol, més enllà de la necessària protecció dels cultius enfront dels herbívors, és un indicador de l’existència d'una capa vegetal notable
Coneixem una cova d'enterrament en les proximitats del poblat, que
palesa la continuïtat en la utilització de les coves naturals amb l'horitzó Campaniforme. Com també l'enterrament individual en fossa a l'interior del poblat, que confirma les notícies antigues de Peña la Dueña (Teresa), Altico de la Hoya (Navarrés) i la Atalayuela (Losa del Obispo), i mostra la diversitat de l'Edat del Bronze quant a les necròpolis, que tradueix l'inici de les diferències socials.

LA LLOMA DE BETXÍ
La Lloma de Betxí (Paterna, l'Horta) està situada vora el riu Túria en un tossal d'escassa elevació. L’excel·lent conservació de les seues restes arquitectòniques ha proporcionat dades interessants sobre les tècniques
constructives i els aixovars domèstics.
L'edificació superior consta de dues habitacions i un corredor lateral amb més de 30 metres de llarg i 10 metres d'ample que arribaria als 4 metres d'altura; els murs són de pedra travada amb fang i el sostre de terra amb
troncs de fusta i branques menudes. L'aixovar format per ceràmica, metall, indústria lítica i òssia, i elements d'adornament, es troba distribuït en una zona de magatzem i una àrea de molta de cereals, amb un forn i bancs de pedra i fang; un conjunt de peces de teler indica l'activitat tèxtil, i les restes d'espart trenat són testimonis de la cistelleria. Martells, percutors i maces es concentren al costat d'un mur.

L’ERETA DEL CASTELLAR
Situat en un promontori sobre un barranc es troba el poblat de l'Ereta de Castellar (Vilafranca, l'Alt
Maestrat). Les excavacions de 1957 delimitaren tres
habitacions amb murs d'argila i pedra, paviments de terra xafada i pals de fusta per a sostenir el sostre.
Els treballs realitzats van permetre recuperar un interessant conjunt de materials, on destaca la presència de grans vas d'emmagatzematge decorats de manera profusa amb cordons en relleu.
Altres elements ens parlen d'activitats econòmiques, com les formatgeres de forma troncocònica amb les dues bases obertes i el cos perforat, utilitzades per a separar el xerigot de la llet; o els pesos de teler, de fang cuit i forma circular amb quatre perforacions, la fusaiola de ceràmica, indicis de l'activitat tèxtil del poblat.
Les restes de cereal carbonitzat testimonien els cultius de blat i ordi, com també les dents de sílex que apareixen agrupades formant una falc.

EL FINAL DE L’EDAT DEL BRONZE
A la fi del Il mil·lenni abans de Crist, es produeixen a les nostres terres una sèrie de canvis, que conformen una etapa de trànsit entre l'Edat del Bronze i la Cultura Ibèrica.
Les ceràmiques decorades, procedents de les àrees limítrofs, han sigut
l'element decisiu a l'hora de reconèixer aquesta fase. Però un dels canvis més significatius és la reestructuració del poblament que es produí, amb
'abandonament dels antics poblats en altura per a ocupar zones planes o en vessant. En aquests poblats de nova planta les vivendes són de planta oval i construïdes, en ocasions, amb materials peribles. A més a més, hi ha un evident augment en l'ocupació de les coves, que serien un hàbitat
complementari dels assentaments a l'aire lliure.
L'economia agrícola i ramadera es complementarà en algunes comarques amb una important metal·lúrgia del bronze.
El procés de jerarquització social començat en els segles anteriors, encara que poc documentat, no s'interromp, ja que el tresor de Villena és un dels exemples més representatius de la capacitat d'atresorament d'alguns personatges
"
M BBAA Castelló,"ELS HORTICULTORS: AGRiCULTORS SENSE
ARADA DE LA PREHISTÒRIA
La cultura humana canvia.
Cap model de cultura humana és etern. Tots els grups d'humans i la seua cultura
experimenten canvis al llarg del temps. Els canvis estan promoguts pels descobriments, innovacions i invencions que es produeixen fora o dins d'un grup cultural determinat.

Unes innovacions fonamentals: la ramaderia i l'horticultura.
La investigació arqueològica descobrí canvis importants en algunes societats caçadores i recol-lectores de finals del quaternari. Existia una presència cada vegada més important d'animals domèstics i una introducció lenta de plantes cultivades.

El Neolític
Aquests primers grups d'horticultors i pastors se'ls anomena neolítics. La paraula neolític vol dir ""pedra nova”

5.400 a.C
Primeres societats ramaderes
4.500 a.C
Primers horticultors
1.900 a.C
Darreres etapes dels horticultors


ÓN COMENÇA TOT TOT?
Els processos de neolititzacio, és a dir, de desenvolupament de societats agricoles o ramaderes, es donaren a diferents zones allunyades entre si. En el Pròxim Orient, el pas de l'economia cacadora i recol·lectora a l'agrícola es data vers el 8.000 a.C.; a Xina, cap al 6.000 a.C., i a Méxic, cap al 7.000 a.C

QUI INVENTÀ
EL TREBALL?
El neolític i el treball: les societats productores d'aliments

UN GRAN DESCOBRIMENT:
LA DOMESTICACIÓ DE LES PLANTES
Les primeres plantes cultivades van ser els cereals. Donada la seva resistència climàtica, no necessiten massa atencions, i poden ser emmagatzemats durant molts anys. A més, tenien un alt poder nutritiu.
Els primers cereals cultivats tenien un cert carácter discordant i una gran resistència a les condicions adverses. Els cereals domesticats van ser molts, però a Castello
cal destacar asorilla ( Initium monococum), la escanda (Tritium dicocum) i l'ordi
(Hordeum vulgare).

EVIDÈNCIES ARQUEOLÒGIQUES
DE LES PRIMERES SOCIETATS NEOLÍTIQUES A CASTELLÓ
 
ELS PRIMERS HORTICULTORS SEGUIREN OCUPANT LES
COVES
Malgrat que 'horticultura significà la sedentarització de la població i l'ocupació de les terres baixes i planes, algunes coves prehistoriques mostren una ocupació durant Ilargs mil-lennis.

ANIMALS VIGILATS,
TANCATS O DOMESTICATS
EVIDÈNCIES ARQUEOLÒGIQUES
DE LES PRIMERES SOCIETATS
NEOLÍTIQUES A CASTELLÓ
La domesticació, un procés gradual
En els canvis introduits durant el neolític fou fonamental la domesticació de determinats animals. Aquest procés va tindre diferents etapes: primer capturaren els ramats, després passaren a tindre'ls més o menys cercats o captius i, per últim, arribaren al control absolut de l'animal, de les seus condicions de reproducció i de les seues matèries primeres. Alguns animals van acompanyar als humans des del principi, com el gos, que descendeix del Canis lupus arab.
Els avis dels primers animals domèstics
El bestiar boví actual és el resultat de domesticar dues espécies salvatges: el Bos primigenius i el Bos nomadicus; la cabra descendeix de la Caprea hircusaegagrus, mentre que l'ovella és
el resultat de la domesticació de la Ovis vignei i la Ovis orientalis.
El porc procedeix del Sus scrofa.
Les primeres proves de la domesticació a Castelló
A la Cova Fosca (Ares del Maestrat), a les fases I i II, entre el
5.590 i el 5.260 a.C., es documenta la presència d'ovelles, cabres
i porcs.

QUINES VAREN SER LES CAUSES DELS CANVIS DEL NEOLÍTIC?
No coneixem amb seguretat totes les causes que expliquen les innovacions que conduiren als humans a establir societats agricoles i ramaderes,però hi ha diferents hipòtesis:
Una hipòtesi planteja que es va produir una
progresiva desertització al Pròxim Orient, i els humans i els animals es concentraren a les escasses zones humides existents (riberes, wadis, oasis, etc.).
Otra hipótesis establece que el neolítico surgió por un aumento demográfico en determinadas zonas del mundo. La presión que esto provocó, obligó a un cambio económico.
Finalment, una altra hipotesi considera que sana produint un canvi gradual i insensible en les societats primitives, provocat perxicotetes innovacions de caracter tecnológic.

LA TECNOLOGIA DEL NEOLÍTIC
VELLS MATERIALS PER A NOUS USOS:
LA FALÇ PER SEGAR I LA PEDRA PER MOLDRE
Els agricultors necesiten eines. El neolitic en desenvolupà nous tipus, com la falc per segar el cereal, i en perfecciona de vells, com els que s'utilitzaven per a tallar les pells. Per filar i teixir la llana varen haver d'inventar fusos i telers. Pel cereal es varen necesitar molins i recipients per emmagatzemar i preparar els condiments.

L'OLLETA NEOLÍTICA DE VILA-REAL
LA CERÀMICA,
L'INVENT DEL NEOLÍTIC
A Castelló hi ha la primera ceràmica coneguda
de la Mediterrània ocidental. La primera ceràmica de Castelló, els seus investigadors, la daten entre
el 5.400 i el 4.500 a.C. (Cova Fosca, Ares del Maestrat).

LENTA EVOLUCIÓ DELS ESTILS CERÀMICS
TECNOLOGIA I CANVI CULTURAL

LES SOCIETATS METAL·LÚRGIQUES DE LA PREHISTÒRIA
Els metalls de la prehistòria 
A mitjans del Villè mil lenini a.C., van apareixer els primers indicis de manipulació de metalls. Es tracta de jaciments del sud-est de l'altiplà d'Anatolia i el nord de Síria. Però no fou fins a finals del IV mil lenni a.C., quan es va produir un fort impuls a la tecnologia del metall.

Les edats del coure, del bronze i del ferro
Els tres darrers mil lennis a.C constitueixen l'edat dels metalls. Donat que el coure va ser un dels primers metalls utilitzats, el primer periode s'anomena calcolític; el segon periode, edat del bronze; i el tercer, edat del ferro.
Aquesta classificació, establerta a meitat del segle XIX, hui ja no es massa significativa, malgrat que continua sent útil ja que mostra una realitat sense dubte important: la irrupció dels metalls en la història humana.

1.900 a.C.
Indicis de la primera metalùrgia

1.600 a.C.
Desenvolupament de la vida aldeana
700 a.C. 
Primers contactes colonials
650 a.C.
Inicis de la cultura ibèrica
300 a.C.
Desenvolupament ple de la metal lúrgia del ferro
218 a.C.
Invasió romana

L'EDAT DELS METALLS
El coure, un descobriment casual
Els humans havien descobert existència de minerals que, introduits al foc, es fonien. És el cas del coure, la plata i l'or.
També van descobrir que aquests minerals fosos, en solidificar-se, adoptaven la forma del recipient o motle.
El bronze, una invenció humana
Pel contrari, el bronze probablement no va ser fruit tant d'un descobriment com d'una autentica invenció conscient.
L'aliatge de coure i estany, o coure i antimoni, sense dubte fou una invenció d'especialistes.

LES ESTRANYES PEDRES
QUE FONEN
La metal-lúrgia del coure i del bronze, un procés complex

METALLS PER LA VIDA
I PER LA MORT
METALES PARA LA VIDA
Y PARA LA MUERTE
El ritual de la mort va continuar a les coves i abrics
Les societats dels metalls utilitzaven menudes coves com a panteons funeraris
familiars. El ritual de la mort exigia dipositar el cadavér amb tot el seu aixovar
a l'interior d'una cova que, posteriorment, era segellada. Després del
descarnament, els ossos eren retirats cap as laterals per tal que l'espai funerari
poguera rebre als restants membres del grup. D'aquesta forma els llaços familiars
eren concebuts per a més enllà de la mort.
Els primers objectes de coure van ser guarniments i armes
Els primers objectes fabricats en coure trobats a Castelló van ser destinats a guarniments, armes i elements de prestigi. En molts indrets d'Europa, la presència d'objectes de coure va
associada a un tipus de ceràmica que te forma de campana invertida, motiu pel qual se la denomina ""campaniforme"" i sol estar molt decorada.

UNA NOVA FORMA DE VIDA.
EL POBLAT | LA CASA
A l'edat del bronze es produeix un canvi substancial: apareixen les formes de vida d'aldea, junt amb la pervivència d'hàbitats cavernicoles, que no van desaparèixer, i cabanes aïllades que també van continuar a les planures agricoles.

La cerámica de magatzem
La casa és la primera ferramenta del Ilaurador; ací emmagatzemava la producció més valuosa: farina, oli,
adobs, fumats, fruits secs, formatges i llavors que li permetien fer la collita. Aci estaven els animals domèstics ila llar.
Guarniments mágics, protectors contra mals esperits L'ornamentació personal es recorda que en trobem
davant de societats on els guarniments acompleixen funcions no només estètiques, sinó sobretot de prestigi i mágiques.
On hi ha una unitat domèstica, hi ha una llar La llar és el centre de la vida del grup. Entorn a la llar, en el Ilarg hivern del camp, es conversa, es menja i es treballa. L'aixovar de cuina i la vaixella de taula són indicadors dels costums alimentaris
Les vaixelles menudes, els bols i l'absència de plats són elements que indiquen que en els menjars predominaven les sopes i els elements farinacis.

Les ferramentes són els indicadors dels canvis
A les societats agràries de l’Edat de Bronze hi havia destrals per a desforestar, falç per a la sega, agulles per a cosir, fusos per a filar i molins per a fabricar farines."
MAC Girona,"LA REVOLUCIÓ NEOLÍTICA
La fi del paleolític s'esdevé amb l'aparició de l'agricultura i la ramaderia. Les comunitats humanes passen de ser caçadores-recol·lectores a tenir la capacitat de produir i controlar els recursos alimentaris. Aquest fet comporta importants transformacions d'organització de les comunitats que es convertiran en sedentàries, i es formaran els primers poblats estables. D'altra banda, apareixen tota una sèrie d'innovacions tecnològiques característiques del neolític com són la ceràmica i els estris de pedra polida, innovació que dona nom al període. Neolític vol dir edat de la pedra nova.

LES NECRÒPOLIS DEL PUIG D'EN ROCA I 
DE SANT JULIÀ DE RAMIS
Les necròpolis neolítiques del Puig d'en Roca (Girona) i de Sant Julià de Ramis es varen trobar en una elevació i en el marge d'un pla respectivament, a la riba esquerra del riu Ter, separades per només 4 km de distància. La fèrtil plana de Girona i els turons que l'envolten, amb aigua, boscos i pastura abundants, afavorí la instal·lació d'aquests agricultors i ramaders plenament consolidats del neolític ple.
A les dues necròpolis es va trobar un nombre diferent d'enterraments: quatre a Sant Julià de Ramis i divuit al Puig d'en Roca. Els enterraments eren individuals, a excepció de dos que eren de parella. Per realitzar-los s'excavava una fossa de forma oval al subsol i s'hi col·locava el mort replegat sobre si mateix, amb les
S'acompanyava l'enterrament amb ofrenes que es disposaven al costat del cos
del difunt. Aquestes ofrenes consistien en vasos ceràmics, punxons d'os, petites
eines, ganivets, nuclis de sílex, destraletes de pedra polida i denes de collaret.
Algunes de les fosses estaven cobertes amb lloses de pedra i potser amb pilons
de còdols al damunt per senyalitzar-les.

LA DRAGA
La Draga és un jaciment del neolític antic que es troba en una península situada a la part central de la riba oriental de l'estany de Banyoles. Es va trobar l'any 1990 i des de llavors s'hi han realitzat excavacions arqueològiques, tant a la part actualment emergida del jaciment com a la platja neolítica, ara submergida.
La característica principal d'aquest jaciment és la magnífica conservació dels materials orgànics de diferent tipus. Cal destacar la conservació dels pals de fusta de les estructures de les cabanes, dels estris de fusta, dels cistells, de les cordes, etc.
El poblat va tenir una durada d'entre 80 i 100 anys i s'estructura en dues fileres de cabanes rectangulars, fetes de fusta. En la zona posterior del poblat, topogràficament més elevada, s'hi han localitzat restes de possibles graners, nombrosos fogars, una tanca de fusta i fosses de residus.
L'agricultura es caracteritzava pel conreu de diverses varietats de cereals i lleguminoses, i la ramaderia pel bou, el xai, la cabra i el porc.
Els objectes de ceràmica, d'os o banya, els ornamentals, de sílex tallat o roca polida, ens situen en un moment final del neolític cardial, cap al 5400-5200 aC, fet que coincideix amb la franja cronològica de les datacions fetes per carboni 14.

DOLMENES SIMPLES
El megalitisme és un fenomen d’àmplia dispersió geogràfica que s'origina a la façana atlàntica europea. S'estén per la Mediterrània i arriba a Catalunya durant el neolític ple, i perdura fins a l'edat del bronze.
Entre els megàlits, o sigui construccions sepulcrals fetes amb grans pedres, destaquem els anomenats dòlmens, que es destinen a enterraments múltiples i normalment successius.
Un altre tipus de megalit és el menhir, un gran bloc allargat de pedra que es clava verticalment. Se'l pot trobar aïllat, o bé a prop dels poblats o dels dòlmens.
Els dòlmens de Catalunya tenien una cambra funerària, feta amb lloses grans, al mig d'un túmul circular o oval de terra i pedres. S'hi accedia des de la vora del túmul per un corredor (sepulcre de corredor i galeria catalana), o bé des del centre del túmul per una obertura (dòlmens simples). En un darrer tipus (caixes megalítiques), de mida més petita, l'accés a la tomba es feia retirant la coberta.
A les comarques de Girona la majoria de megalits es concentren a les muntanyes de l'Albera, a la serra de Roda, al cap de Creus a l'Alt Empordà i al massís de les Gavarres al Baix Empordà. En destaquen, entre moles d'altres, el sepulcre de corredor de Gutina (Sant Climent Sescebes) i les galeries catalanes de la Cova d'en Daina (Romanyà de la Selva) i del Cementiri dels Moros (Torrent).

NEOLÍTIC ANTIC (6000-4700 aC) 
El neolític antic a Catalunya es caracteritza per l'adopció d'una economia de producció
basada en l'agricultura i la ramaderia. D'altra banda, apareixen diverses innovacions tecniques
com la ceràmica i els estris de pedra polida. Aquests grups esdevenen sedentaris.
En aquest moment, grups d'homes i dones arriben a Catalunya a través de la Mediterrània i implanten un nou sistema de vida, basat en l'agricultura i la ramaderia, que repercutirà sobre les poblacions indígenes caçadores i recol·lectores. Aporten des del primer moment un
bagatge neolític totalment format, amb una agricultura de cereals i Lleguminoses i una ramaderia amb bous, cabres, xais i porcs. L'element més definitori és la ceràmica modelada a má i decorada amb impressions de curculla (Cardium edule). Aquesta ceràmica s'anomenarà cardial.
L'evolució de les comunitats cardials i la seva influència en grups d'origen epipaleolític i mesolític donarà lloc a la darreria del sisè mil·lenni a grups anomenats epicardials, caracteritzats per ceràmiques amb escasses decoracions cardials i amb abundants incisions i relleus.
A les comarques de Girona tenim poblats cardials com la Draga (estany de Banyoles) i altres d'epicardials com Plansallosa (plana de Tortellà), a més d'ocupacions de coves com la de l'Arbreda (Serinyà), per a usos diversos.

NEOLÍTIC PLÈ
Catalunya està totalment neolititzada. Hi ha una evolució cultural dels grups, que formaven unitats territorials més o menys diferenciades. Apareixen formes d'enterrament diverses, des dels primers sepulcres megalitics als enterraments en fossa.
A Catalunya, el neolític ple representa una intensificació de l'economia de producció i l'ocupació del territori per part de grups en constant evolució.
En la fase més evolucionada del neolític ple, els grups que ocupen de forma molt intensa les planes posseeixen materials forans com el sílex melat, l'obsidiana i la variscita, que són sovint dipositats com a aixovars en els enterraments. La ceràmica es caracteritza per perdre la decoració
i presentar formes llises.
A les comarques gironines tenim diversos jaciments ben representatius d'aquesta època. En un primer moment, les coves, que s'empraren com a lloc d’hàbitat esporàdic, com ara la dels Ermitons; o bé com a lloc d'emmagatzematge, com la cova 120, (la Garrotxa); i també com a lloc d'enterrament, com la del Pasteral (la Selva). Ja en fases més evolucionades comptem amb les necròpolis de sepulcres de fossa del Puig d'en Roca (Girona) i de Sant Julià de Ramis, a més del poblat de Ca n'Isach (Palau-Saverdera), i sepulcres de corredor megalítics.

NEOLÍTIC FINAL I CALCOLÍTIC (3500-2200 aC) 

És un període de transició entre les cultures neolítiques i les cultures de l'edat dels metalls.
Es caracteritza per l'ús dels primers metalls i la presència de ceràmica campaniforme.
Els enterraments múltiples amb els seus aixovars, tant en coves i en abrics com en sepulcres megalítics, són molt abundants en aquest moment.
Les ceràmiques campaniformes es caracteritzen per una decoració abundant, amb franges paral·leles horitzontals, moltes de les quals estan plenes de motius geomètrics. D'entre els diferents objectes destaquen les denes tetes sobre os i perforades en forma de «V» i magnífiques puntes
de fletxa de sílex.
Catalunya es troba a cavall del darrer moment del neolític i del primer de l'edat dels metalls. Destaquen en aquest període els primers objectes fets amb metalls mal·leables, com el coure, l'or i la plata. Poc després, a la darreria del tercer mil·lenni i al començament del segon mil·lenni aC, arriba el primer aliatge de metalls (coure i estany = bronze) i entrarem a l'edat del bronze.
A les comarques gironines són representatius d'aquestes etapes el poblat de Riera de Masarac (Pont de Molins), la Prunera (Sant Joan les Fonts) i el dolmen del Cementiri dels Moros (Torrent), entre molts altres jaciments.

 L'EDAT DEL BRONZE (2200-1200 aC)

L'edat del bronze es caracteritza per l’ús d'aquest metall, aliatge de coure i estany. És una etapa mal coneguda, en què perduren els sistemes de producció i els modes de vida del període anterior.
Les cavitats naturals encara són aprofitades per viure-hi i per enterrar-hi; per emmagatzemar productes alimentaris i per protegir els ramats.
Hom hi duu a terme també activitats de caire artesanal, com la metal·lúrgia.
A l'aire lliure, les agrupacions de cabanes, construïdes de materials peribles, es concentraven en els replans fèrtils de les vores de rius i de Ilacs. Es manté la pràctica de la inhumació en sepulcres col lectius, ja sigui en cova, ja sigui reutilitzant antics dòlmens, i s'incrementa el nombre de sepultures individuals en fossa.
L'activitat econòmica continua basada en l'agricultura i la ramaderia. També es practica la cacera. Encara s'utilitzen les destrals de pedra polida, que de mica en mica seran substituïdes per les de bronze.
Els contactes amb el que ara és França i Itàlia es manifesten a través d'una varietat de formes ceràmiques noves i per la introducció progressiva de noves idees. Cap a finals del període, els objectes de bronze, fins aleshores escassos, comencen a escampar-se.
Les principals concentracions humanes d'aquesta época se situen a les planes del Vallès i del Segria. El poblament de les comarques gironines
és encara poc conegut.
Si voleu saber més d'aguest tema, podeu visitar el Museu Arqueològic Comarcal de Banyoles.

EL BRONZE FINAL (1200-700 aC)
Correspon al període de transició a la protohistòria. És un moment d'importants canvis
econòmics i tecnològics promoguts per moviments de grups humans i per la circulació d'objectes
i de noves idees provinents de més enllà del Pirineu. Es caracteritza per l'establiment de vilatges
permanents i per la implantació d'un nou ritual funerari: la incineració.
Els vilatges a l'aire Iliure, instal·lats sobre petites elevacions i a la vora dels rius i dels Ilacs, augmenten de manera significativa. Tot i això, les coves situades al voltant de les planes encara só utilitzades com a refugi, però de manera cada cop més esporàdica.
L'agricultura i la ramaderia 'intensifiquen. Es practica la transhumància i es redueix la cacera.
En ceràmica, es desenvolupa una àmplia gamma de formes, amb gran riquesa de tècniques i motius decoratius.
Jaciments importants: els vilatges de la Fonollera (Torroella de Montgrí) i de Sant Marti d'Empúries i les necròpolis d'Agullana i del Pi de
la Lliura (Vidreres).
Si voleu saber més d'aquest tema, podeu visitar el Museu d'Agullana."
MHC,"DE LA PREHISTÔRIA AL SEGLE VI. LES ARRELS
PREPARANT UNA GRAN TRANSFORMACIÓ. L'EPIPALEOLÍTIC
A la fi del paleolític, entre el 10.000 i el 5500 aC, el clima més temperat fa que els grans animals, propis
de climes freds, emigrin cap al nord, la qual cosa provoca que grups de poblament humà també es
desplacin. Els que resten en els seus habitats s'adapten progressivament als canvis i es veuen obligats
a caçar animals més petits.
La subsistència fonamentada en la cacera i la recol·lecció experimenta una diversificació tant dels
recursos alimentaris com dels utillatges emprats. Les eines són ara més eficients i és en aquest moment
que apareixen l'arc i la fletxa, que faciliten la caça d'animals més petits com els conills i els ocells.
A les zones costaneres s'ha documentat la recol·lecció de mol·luscos i cargols.
Els assentaments d'aquest període són generalment en abrics amplis i força estables, preludi dels canvis
que han de caracteritzar el neolític.

LES COMUNITATS PRODUCTORES. EL NEOLÍTIC
Des del 5500 fins al 3000 aC s'estén una nova forma de subsistència basada en pràctiques productives indicadores d'una vida sedentària. Els grups humans del neolític inicien activitats ramaderes amb la domesticació d'ovelles, cabres, bovins i porcs, pràctiques transhumants i el conreu de cereals i lleguminoses. El protagonisme creixent de l'agricultura fa evolucionar les creences religioses, que
desenvolupen els cultes a la fertilitat.
Apareixen noves eines fabricades amb pedra polida, com les destrals, aixes i aixades, que faciliten l'activitat agrícola; els molins de pedra, que permeten esmicolar el gra, i es generalitza l'ús de la ceràmica
en la fabricació d'atuells domèstics per a l'emmagatzematge i la cocció d’aliments. Els patrons d'assentament i d’hàbitat canvien, sorgeixen els primers poblats a l'aire lliure, tot i que es continuen ocupant coves i abrics de manera temporal.
Entre les pràctiques funeràries destaquen el sepulcres en fossa, on el difunt és enterrat amb ofrenes i, a partir del 3000 aC, es generalitza la inhumació col·lectiva en coves i dòlmens.

LES PRIMERES MANIFESTACIONS ARTÍSTIQUES
Els caçadors recol·lectors del paleolític superior expressaren la seva visió de la societat i el medi pintant,
dibuixant, gravant motius naturalistes o geomètrics
en còdols, plaquetes i en petits objectes d'ús quotidià.
Una de les mostres més rellevants d'aquestes primeres expressions artístiques a Catalunya es la cérvola gravada de l'abric de Sant Gregori de Falset.
Els grups humans que van viure entre el 6000 i el 1000 aC a l'arc mediterrani ens han deixat mostres d'art parietal en abrics i coves poc profundes. La majoria de conjunts són del tipus art llevantí, on es representen escenes de cacera amb arquers, grups d'animals i figures femenines que sovint s'han relacionat amb divinitats.
Un bon exemple n'és el conjunt de la serra de la Pietat d'Ulldecona, al Montsià.

LA PRODUCCIO D'ALIMENTS.
ELS PRODUCTES DE MENJAR AL NEOLITIC
L’adopció de l'agricultura i la ramaderia per les darreres
comunitats caçadores i recol·lectores a Catalunya va
ser producte de la difusió a aquestes noves tècniques des de l'orient. Així, no s’han pogut documentar formes silvestres de les principals plantes que es van adoptar per als conreus.
A Catalunya, com a total àrea mediterrània, les principals plantes domesticades son els cereals, especialment l'ordi i el blat amb dues varietats, l'espelta petita i la pisana; les lleguminoses del tipus de les llenties, les veces, els pèsols i els cigrons.
Pel que ta als animals domesticats, hi ha cinc especies habituals: l'ovella, la cabra, el porc, el bou i el gos.
La dieta es completava amb productes de recol·lecció -fruits silvestres, mol·luscos- i animals petits, com
guineus, llebres...

Calcolític i bronze antic, 2500-1500 aC.
Introducció de l'ús dels metalls, intensificació del poblament i organització dels assentaments
amb espais destinats a magatzems.

ELS PRIMERS METALLS: OR, COURE I BRONZE
Cap al 2500 aC es va introduint lentament l'ús dels metalls. Es tracta de metalls que són fàcilment
mal·leables, com el coure i l'or, amb els quals es produeixen peces ornamentals, anelles, punxons, punyals o puntes de sageta, tots ells objectes reservats a les elits socials. A partir del segon mil·lenni
aC s'obté un metall més dur i efectiu gràcies a l'aliatge del coure i l'estany: el bronze.
Els poblats són més complexos i estructurats i mostren un urbanisme incipient: cases amb sòcol de
pedra i una organització de l'espai destinat a magatzems de cereals. L'aprofitament més exhaustiu de les espècies domesticades permet explotar els productes secundaris com la llet i la llana i possiblement l'ús de la força dels animals. La pervivència del cultiu de diverses espècies de blat i ordi conviu amb l'aparició d'una més àmplia varietat de lleguminoses i la implantació del conreu de la vinya i l'olivera.
L'obtenció i transformació del metall comporta la necessitat de crear xarxes d'intercanvi i un coneixement especialitzat que implica canvis en l'estructura social. El procés de jerarquització social s'accentua
al Ilarg de l'edat del bronze a Catalunya.

CULTE A LA FERTILITAT
La cultura material de les comunitats neolítiques ens mostra l’existència de rituals relacionats amb la fertilitat.
D'una banda, la presència de figures antropomorfes femenines i, de l'altra, la proliferació d'objectes ornamentals de variscita, mineral de color verd vinculat simbòlicament amb el cicle vital de la natura i al color de la vegetació.
La deessa de Gavà, trobada a les mines de Can Tintorer, és una petita figura que forma part d'un recipient ceràmic. Es tracta d'una representació femenina com indiquen els pits i el ventre prominent en el qual veiem un embaràs, així com la representació de la vulva.
La feminitat de la peça, el color negre-símbol de fertilitat - i la maternitat evoquen el culte a la fecunditat i a la deessa mare.

ELS GRANS CONSTRUCTORS DE MEGÀLITS
A la darreria de l'etapa neolítica, cap al 3000 aC, les comunitats son molt sedentàries i estan lligades
al territori durant segles. Aquests grups humans comencen a construir grans panteons col·lectius:
dòlmens i sepulcres de corredor. La construcció d'aquests monuments megalítics exigeix un gran esforç
i un treball coordinat. A l'interior dels megàlits es dipositen els morts amb l'aixovar i les ofrenes.
Quan la cambra ha de ser emprada per un altre difunt, els ossos són recollits i apartats i el nou difunt hi ocupa el lloc central. La majoria de megàlits, a manera de fites, se situen en indrets significatius del territori. Són les cases dels avantpassats, els indrets on el grup s'identifica i es reconeix.

JACIMENTS PREHISTÔRICS
Les terres catalanes han estat ocupades i transitades pels humans des de la més remota prehistòria. Els jaciments localitzats, corresponents a diferents períodes, tot i ser nombrosos, ens donen un coneixement del passat parcial i incomplet. La constant presència humana de moltes zones del territori ha comportat la destrucció de molts d'ells.
Malgrat això, el gran nombre de jaciments confirmen una important presència humana al Ilarg dels diferents períodes de la prehistòria.

VIURE EN COVES
Durant milers d'anys les coves esdevenen habitatges temporals per als grups humans. La seva presència, juntament amb els processos de sedimentació, generen successives capes de terra o estrats. L'excavació arqueològica permet l’anàlisi i el coneixement de les restes dels diferents períodes d'habitació. La Cova del Parco, a Alòs de Balaguer, mostra presència humana de diferents èpoques. En els nivells superficials hi ha restes visigòtiques i medievals, i en els estrats més profunds es documenten fases d'ocupació del magdalena. L'estratigrafia representada a la columna correspon als nivells identificats en les diferents campanyes d'excavació efectuades des de l'any 1987.

EINES A LA PREHISTORIA
Els grups humans del paleolític usen diferents materials per fer les seves eines. La fusta, l'os 1, sobretot, la pedra són els més habituals. En un primer moment fan servir les pedres que tenen més a l'abast, però al paleolític superior l'ús del sílex es generalitza. El domini de la talla, juntament amb les propietats del sílex, permet aconseguir una gran tipologia d'estris, alguns d'ells de gran complexitat. Un utillatge variat i especialitzat: eines per rascar, tallar, perforar i netejar la pell; instruments per polir les fustes i propulsors permeten afrontar feines ben diferents
relacionades amb la subsistència de les comunitats prehistòriques


El Neolític de la cova del Parco
Entre els acondicionaments realitzats a la cova es va localitzar una sitja circular. Per a realitzar-la els neolítics havien excavat part dels nivells epipaleolítics.
Tot i que s’ignora el destí exacte d'aquesta estructura, molt possiblement servia per a emmagatzemar provisions. A continuació, la sitja fou abandonada i reblerta amb rebuigs. Entre aquests es varen localitzar
fragments de ceràmica, enes lítiques, fragments d'ossos i excrements de bestiar


Neolític: l'aparició de la ceràmica
A partir dels 4500 B.C la cova de Parco rep les primeres poblacions de ramaders i d'agricultors. Aquesta gent utilitzen ceràmiques (bols, olles i gerres). Aquests recipients els trobem, generalment, molt trencats; quan els podem reconstruir, apareixen formes més aviat senzilles (esfèrics o hemisfèrics). Les decoracions estan fetes amb impressions de petxina, pintes i altres instruments o bé poden ésser plàstiques (cordons).

L'EPIPALEOLÍTIC
L'Epipaleolític és el període de transició entre el Paleolític superior i El Neolític i es caracteritza pel
desenvolupament d'eines microlítiques (de dimensions molt petites).
Els microlits geomètrics del nivells s’obtenien tallant laminites molt fines o petites ascles trencades
per mitjà de la tècnica del microburí i retocant en el suport per tal de donar-li una forma geomètrica
Segurament s'utilitzaven com a puntes de fletxa o com a part d'eines compostes (serres, ganivets, etc.)

MINES DE VARISCITA DE GAVA
En el neolític, a causa de la intensificació de nous contactes entre grups, es genera una gran circulació d'objectes d'ornamentació: comptes de collarets -molts d'ells de variscita-, conxorxes, braçalets.
La variscita és un mineral de color entre verd poma i incolor, translúcid, fràgil i untuós al tacte. A les mines de Can Tintorer, a Gavà, s' ha pogut estudiar el seu procés d' extracció i d' elaboració de peces. Es perforen pous i galeries amb instruments de pedra. S' utilitzen pics d' esquist i de banya per extreure el mineral. La variscita es treballa a l'exterior i es preparen els comptes. Després de polir-les, es perforen amb trepants. La presència de peces d' ornamentació de variscita és habitual en els aixovars dels sepulcres de fossa trobats a Catalunya.

DEL BRONZE AL FERRO
L'edat del bronze s'inicia cap al 1700 aC. La introducció del metall, coure primer i bronze després, és molt lenta. L'escassetat de primeres matèries i la complexitat del procés metal·lúrgic fan que els objectes de bronze siguin minoritaris i estiguin reservats a les elits socials. A partir del 800 aC es documenten els primers objectes de ferro, però no és fins al 600 aC que l'ús d'aquest material es generalitza. El ferro, molt més dur i econòmic que el bronze, s'aplica massivament a la construcció de tota mena d'eines i armes. El metall deixa de ser patrimoni de l'aristocràcia i els pagesos poden disposar d'un utillatge diversificat i eficaç per a la seva feina.

HABITATGES DE L'EDAT DEL BRONZE
El jaciment del Barranc de Gàfols (Ribera d'Ebre) és un exemple emblemàtic dels poblats de la fi de l'edat del bronze. El nucli, a la vora del riu, va ser edificat i es va mantenir actiu al Ilarg del segle VII aC. Es format per diversos carrers que es creuen en angle recte. Les cases comparteixen el mur exterior i estan
separades per parets mitgeres. Són estretes i allargades: amb prou feines dos metres d'amplada per vuit de llargada. El sòcol és de pedra, i els murs, de tova; la coberta, gairebé horitzontal, construïda amb canyes i fang, recolza damunt bigues de fusta. Les parets interiors són arrebossades i decorades amb pintures de color ocre. A l'interior es dipositen els atuells i recipients de ceràmica.

BRONZE FINAL 
A partir del 1300 aC comencen a aparèixer autèntics poblats amb una certa planificació urbanística que més endavant guanyen en complexitat i sovint es doten de poderoses muralles.
L'agricultura en aquesta època es basa principalment en el cultiu de cereals i llegums i conviu amb una important activitat ramadera, basada en l'explotació de vaques, bous i ovelles. És en aquest moment que es generalitza el costum funerari de la incineració, que comporta una important transformació ideològica.

ENTRE ELS CONTACTES CENTREEUROPEUS I LA MEDITERRÁNIA
Durant el bronze final (1250-700 aC) les comunitats establertes al territori català entren en un període de grans transformacions socials, econòmiques i culturals. Aquests canvis es relacionen amb l'arribada d'onades migratòries procedents del centre d'Europa i amb l'establiment de xarxes d'intercanvi entre les comunitats a banda i banda dels Pirineus. A partir de l'edat del ferro (700-550 aC), els contactes amb els pobles de l'àrea de la Mediterrània oriental (fenicis i grecs) afavoreixen i estimulen el desenvolupament econòmic, tecnològic i cultural dels grups autòctons. L'evolució que es produeix durant aquesta etapa és decisiva en la consolidació de la cultura ibérica.



"
Museu Lleida,"De 7000 a 2700 anys abans de crist

PAGESOS I RAMADERS

EL GRAN CANVI
Un dels canvis més transcendental de la historia de la humanitat ha estat el transit de l'economia depredadora, la dels grups de caçadors i recol·lectors, a la productiva, la dels pagesos i ramaders.
Aquest nou model econòmic es demostra
capaç dels més alts nivells de desenvolupament, materialitzats en societats molt estructurades i amb organitzacions polítiques de tipus estatal.
Alhora, però, el nou model també va introduir un factor inèdit fins aleshores com era la possibilitat d'acumulació de riquesa i de control dels mitjans de producció per part d'una elit social influent; al capdavall, la possibilitat de la desigualtat i de la injustícia social.

EINES EPIPALEOLITIQUES
El període de transició entre el paleolític i el neolític es caracteritza pel petit format de la talla lítica. Es conformen petites laminetes, puntes i formes geomètriques (segments i trapezis) per emmanegar i formar eines complexes.

Gràfic comparatiu paleolític i neolític

IDENTIFICACIÓ
ARQUEOLÒGICA
PALEOLÍTIC
NEOLÍTIC
CRONOLOGIA
fins a 5.500 anys abans de Crist
de 5.500 a 2.700 anys
-abans de Crist
ORGANITZACIÓ
ECONOMICA
Recol·lectors
i Caçadors
Pagesos
i Ramaders
SOCIETAT
Igualitària
Líders de grup
Igualitària
Grups cohesionats
per llaços familiars
PATRÓ
D'ASSENTAMENT
Grups itinerants
en funció de la
disponibilitat de recursos naturals
Grups sedentaris
Aldees de patró dispers
DEMOGRAFIA
Augment
demogràfic 
Esgotament
de recursos 
Estancament demogràfic
Augment
demogràfic
(força de treball)
Increment
de mementc) Més augment
demogràfic
ESPIRITUALITAT
Rituals funeraris
Art parietal
i moble
Art parietal
llevantí
Rituals funeraris
Art parietal
esquemàtic
Gràfic comparatiu dels models caçador/recol·lector i agrari/ramader (MdL)

LA FORJA DEL PAISATGE
Fa prop de 7.000 anys els camps de cereal i els ramats de diferents tipus de bestiar començaven
a canviar els nostres paisatges, les bandes de caçadors i recol·lectors, sempre en transit, van
deixar pas a comunitats establertes amb tot el seu
nou bagatge d'estris relacionats amb les tasques
de producció: les antigues destrals eren ara de pedra polida i els recipients i contenidors, de ceràmica
Els testimonis més antics d aquestes primeres
comunitats els trobem tant en coves del Prepirineu
-Parco, Foric, Tabac, Joan d'Os o Gralles, com en
Ilocs d'ocupació a l'aire Iliure propers als rius;
és el cas, a tall d'exemple, de la vall de la Femosa: roques del Monjo, Planeta o la de Gardelo.

Distribució de jaciments arqueològics de fa entre 4.700 i 8.000 anys
Lloc d’hàbitat
Lloc d'enterrament

LES PRIMERES CERÀMIQUES
TOMBA NEOLITICA
Reproducció d'una tomba de la necròpolis del Collet (Puiggròs)
El Collet (Puiggros, Caftigues)

CABANES I TOMBES
La recerca arqueològica sobre les primeres comunitats agropecuàries a les nostres contrades
és escassa; la majoria de dades provenen de troballes fortuïtes i no d'excavacions sistemàtiques.
Al terme de Mequinensa s'ha pogut excavar el jaciment de Riols, on es localitzaren empedrats
circulars envoltats pels forats d'encastament de pals de fusta que testimonien l’existència d'una agrupació de cabanes, entre les restes, es van recuperar molins, destrals polides, eines de sílex i fragments de ceràmica
Al barranc de Vallfera, també al terme de Mequinensa, s'han pogut excavar dues cistes megalítiques, restes funeràries que contenien magnífics aixovars.

IDEES I SIMBOLS
L'anomenat art esquemàtic, posterior al llevantí, és obra de les primeres comunitats de pagesos i ramaders; representa figures esquemàtiques
d'humans i d'animals (cérvols, cabres o toros)
i també motius abstractes, com punts, ratlles, cercles i figures ramiformes. La tècnica emprada és el gravat i la pintura, on predomina el color roig, seguit de l'ocre i el negre.
La temàtica sembla remetre'ns al món simbòlic i de les idees i ens fa pensar en veritables centres de culte; a les nostres terres són remarcables els llocs de la vall de la Coma, la roca del mas Olives i la roca dels Moros del Cogul. Sobre suport ceràmic, el vas del Cérvol de Genó mostra la pervivència
dels motius fins avançada l'edat del bronze.

EL COGUL: UN SANTUARI MILLENARI
L'art rupestre llevantí fou desenvolupat pels grups de
caçadors i recol·lectors (a uns deu mil anys, concretament entre el període de l’epipaleolític i el de transició al neolític.
A les pintures hi trobem escenes rituals i simbòliques protagonitzades per figures humanes, les quals se solen representar reproduint-ne la manera de vestir, amb gran dinamisme i duent a terme activitats quotidianes, com la caca i la recol·lecció, la guerra o la dansa.
Un conjunt excepcional d'art Ilevantí és el de la Roca dels Moros del Cogul (Garrigues), on trobem representats una desena de dones -amb vestimentes i ornaments molt detallats-, dos homes i diversos animals (cérvols, cabres, bous, senglars...) que participen en una celebració del cicle natural de la vida.
A més, la balma del Cogul conserva mostres d'estil esquemàtic i d'epigrafia religiosa ibèrica, romana i medieval, la qual cosa palesa la sua concepció com a espai sagrat durant mil·lennis.
EPIPALEOLÍTIC - NEOLÍTIC
Fa9.000-7.000 anys

REPRODUCCIO I PROJECCIÓ DE LA ROCA DELS MOROS DEL COGUL (GARRIGUES)

De 2700 a 2100 ans abans de Crist
ELS PRIMERS METALLS
Un punxo de la Balma de cal Porta, datat en el 2730 abans de Crist, i una destral procedent de les rodalies d’Alfarràs, ambdós de coure, son exponents, a les terres de Lleida, de les primeres eines de metall. Es una època por coneguda a les nostres comarques. Sembla que els jaciments es distribueixen de forma perifèrica en relació amb la plana i propers a cursos d’aigua o a estanys, potser cercant espais més adients per a les
pastures. En l'excavació de roques del Sarró es van localitzar ceràmiques d'estil campaniforme en un nivell
que datava del 2560 abans de Crist. Sens dubte, en el futur, la recerca donarà agradables sorpreses, com sembla vaticinar la recent troballa del megàlit de Seró.

Distribució de jaciments arqueològics de fa entre 4.100 i 4.700 anys
Lloc d'hábitat
Loc d'enterrament

L'ALDEA
El traçat de la línia del tren d'alta velocitat (TAV) comporta l’excavació d’urgència d'un jaciment arqueològic, Minferri, al terme de Juneda, que ha resultat cabdal per al coneixement de l'edat del bronze a Catalunya i, a casa nostra, del procés de formació del que s'anomena Grup del Segre-Cinca.
Minferri ja no existeix i el seu lloc l'ha ocupat la cicatriu brutal de la nova línia fèrria; però les excavacions realitzades el converteixen en excepcional, tant per l'estat de conservació dels objectes arqueològics, com pel fet gens freqüent de conjugar-se en un mateix lloc habitatges, enterraments, sitges d'emmagatzematge i abocadors d’escombraries. Minferri ens il·lustra un període de la nostra història comprès entre aproximadament 2100 i 1650 anys abans de Crist amb una profusió de dades que contrasta absolutament amb els vuits de recerca de les fases anteriors
IMAGINA UN PAISATGE
L'aldea de Minferri estava situada a l'altiplà d'una antiga terrassa fluvial del Femosa; aquest tipus d'assentament, en zones planes, altes i molts cops a recer de roques o tossals, era força habitual.
Podem imaginar el món que acollia Minferri, un territori amb un clima més humit que l'actual, amb boscos d'alzines i de pi blanc i espais oberts amb brolla, Ilentiscles, aladerns i romaní. Podem escoltar el so de pastors i gossos conduint el bestiar, podem veure els camps en guaret i d'altres sembrats de blat o d'ordi, romputs en les zones més fèrtils, grasses i frescals. Podem olorar als peus de l'aldea l'herba fresca, els joncs i l'arbreda que resseguien el cabalós curs del Femosa. Podem entrar a Minferri.

Distribució de jaciments arqueològics de fa entre 3.650 i 4.100 anys

LA LLAR
Els habitatges de Minferri estaven formats per una estructura de fusta que fixava i suportava les parets i la coberta, fetes, unes i altres, amb enramada folrada de fang.
L'aldea ocupava més de deu hectàrees i estava formada per l'agrupació laxa, dispersa, de les diferents Ilars. Cada una d'aquestes cases podia distar de les altres més d'un centenar de metres i estava rodejada per construccions relacionades amb el treball i amb el món funerari.
La llar unifamiliar, estesa com a màxim a tres generacions, era l'estructura bàsica de la comunitat; era l'element de reproducció social i també, en règim d'autarquia, de producció econòmica.
Distribució de forats de pal i de sitges a Minferri 
RESTES ARQUITECTONIQUES

BLAT L’ORDI
L'activitat productiva principal de Minferri era el conreu de cereals d'hivern, concretament de blat nu i, en menor quantitat, d'ordi vestit; la pisana i el blat nu compacte eren molt minoritaris.
El malson d'aquells pagesos cerealistes també eren les males herbes i entre aquestes, la pitior el raigras, del qual s'han recuperat bona quantitatde Ilavors.
La collita familiar s'emmagatzemava en sitges excavades al sol, no gaire lluny de la Ilar. En una sitja ben construïda, estanca, i amb la boca convenientment segellada, una ínfima quantitat de gra germinava i generava un ambient ric en CO2 que garantia la conservació del cereal en bones
condicions per a més d'un any.

MEL, MORES I FORMATGE
Els cereals, la carn i la llet devien ser productes bàsics en la dieta. Moldre el gra per fer pa, galetes, sopes o farinetes i recollir la llet per preparar formatge, mató o llet agra devien ser activitats diàries i femenines. També formava part de l'alimentació la caça (conills, de vegades algun cérvol) i al rebost no podien faltar productes
silvestres com mel, glans, mores i llentiscles.
L'extraordinari conjunt de vaixella de Minferri ens mostra tot el repertori imaginable en qualsevol Ilar: vasos per beure, olles i cassoles per cuinar (la cocció dels aliments, inclosa la carn, era sempre bullida), plats de servir i grans tenalles per a l'emmagatzematge d'aigua, farina o mel.

ANIMALS A MINFERRI
A Minferri s'ha recuperat una bona representació de restes d'animals consumits, però també esquelets complets enterrats, uns en sitges de cereal en desús i d'altres formant part d'aixovars funeraris.
L'estudi d'aquestes restes demostra que les cabres i les ovelles formaven el grup més nombrós i se n'aprofitava la llana, la llet i el formatge; el bou s'utilitzava sobretot com a força de treball i el consum carni quotidià, a banda de la caça, el fornia el porc.
La quantitat de restes de gossos localitzades ens mostra que aquest animal ja s'havia convertit en col·laborador insubstituïble dels pastors, a banda de guardià i animal de companyia. Tampoc pot, però, descartar-se el seu consum.

EINA I FEINA
A l'aldea, fabricar eines de bronze era una activitat molt usual que s'inicià moltes generacions abans i els complexos requeriments tecnològics necessaris, tant de la matèria primera, com del procés de fosa
i emmotllament estaven ja perfectament determinats.
Era una activitat que requeria la participació
de tota la comunitat i es duia a terme segurament durant les èpoques de l'any amb menys feina al camp, un bon moment per fornir-se les famílies de destrals, agulles, escarpres, sagetes, punxons...
L’anàlisi de les eines de bronze recuperades demostra una proporció d'aliatge coure-estany
optima. Molts cops, la matèria primera era el bon bronze d'objectes amortitzats, en definitiva, la ferralla.

EMOCIÓ DAVANT LA MORT
Les sitges de cereal ja en desús, o construïdes expressament, eren el lloc on els habitants de l'aldea
enterraven els seus morts; sempre curosament dipositats de costat i acompanyats d'ofrenes que podien variar des de la simple fulla de sílex que acompanyava el cadàver d'un nadó, fins a l'ofrena de set cabres i un bou localitzades en la tomba d'un ancià, sens dubte un personatge de rang.
L’excavació de les sitjes funeràries de Minferri fou una d'aquelles rares ocasions en què l'arqueòleg pot albirar sentiments; l'amor, la tendresa i el dolor es feren presents en el descobriment de les restes d'una dona d'uns 25 anys que, a l'alçada del pit i entre els braços, li havien dipositat una petita gosseta, potser la seva mascota, companya en la vida i, al capdavall, també en el més enllà.

De 1650 a 1250 anys abans de Crist
CEREALS DE PRIMAVERA
QUAN LA PEDRA ES FA CASA
Pel volts de 1650 abans de Crist les aldees del pla de Lleida introduïren l'arada i dues varietats de cereals de primavera; el panis i el mill.
Aquests canvis permeteren diversificar els conreus i augmentar la producció.
Formes noves en la ceràmica d’influència rossellonesa, provençal i llombarda, com ara uns originals apèndixs sobre les nanses, ens indiquen l’existència d'unes relacions amb aquests territoris que estan en la base d'aquest progrés del sistema productiu. La incorporació d'aquests elements nous en el sistema productiu de Minferri marquen l'inici d'un procés de transformació cap a una organització socioeconòmica nova i força singular: l'anomenat Grup del Segre-Cinca. En aquest context de transformacions que viu la societat de les antigues aldees, apareixen les primeres cases fetes amb maçoneria de carreus, les quals ara s'agrupen aleatòriament per formar poblats. En aquest nou àmbit urbà, a diferència del que passava a Minferri, no s'hi localitzen sitges,
ni d'emmagatzematge ni amb enterraments. Masada de Ratón, Punta Farissa i Roques del
Sarro, entre altres, són exponents dels hàbitats típics d'aquesta fase més antiga del Grup del Segre-
Cinca. Pel que fa a l'àmbit funerari, fins ara només es coneix la necròpolis de Riols, a Mequinensa, datada vers l'any 1559 abans de Crist, que respon a una tipologia molt antiga d'inhumacions en
cistes tumulars

SEMPRE AL VOLTANT DEL RIU
En la ramaderia continua dominant el bestiar caprí i oví i en el conreu de cereals la varietat més important sembla que ja no és el blat, sinó l'ordi vestit; la introducció de conreus nous -mill, panís,
Ili, Ilenties i pèsols- possibiliten diversificar-la producció i reduir els guarets. La introducció de
l'arada i l'increment d'eines metàl·liques ens parlen d'un sistema agrari solvent i adaptat al medi.
Entre les espècies salvatges, al Vilot de Montagut es constatà la caça del cavall i, a roques del Sarró, la pesca de l'anguila. Del conreu del Ili a la pesca de l'anguila, totes les activitats ens parlen de la xarxa fluvial
com una omnipresent font de recursos.


De 1250 a 1000 anys abans de Crist

EL POBLE
La viabilitat del model socioeconòmic del Grup
Segre-Cinca es manifesta de forma clara quan a partir de 1250 abans de Crist, es registra un considerable augment demogràfic, que es tradueix en un espectacular increment del nombre de poblats i en la rompuda de terres noves. Es l’època en què el Grup consolida l'arquitectura en pedra i de fineix una organització urbana dels seus assentaments i, pel que fa a l'estructura social, el model de comunitats de parentiu iniciarà una tendència cap a una organització cada cop més jerarquitzada.

GESTIONAR EL TERRITORI
Els pobles es començaren a situar en el cim i els vessants de destacats tossals, a la vora dels cursos del Segre, del Cinca i dels seus afluents; estratègicament situats, permetien el control visual dels camps de conreu propis i també, de forma molt especial, del major nombre possible de pobles veïns.
La densitat de poblament, palesa en el nombre de jaciments conservats, devia comportar la concreció dels límits del territori productiu de cada comunitat i també que, a escala regional, es definís un sistema capaç de gestionar tant la cooperació com la solució dels inevitable conflictes.

LLAR, CARRER I VEÏNS
Les cases eren de planta quadrada i algunes tenien
un petit porxo davant l'entrada. Les parets eren de pedra i les cobertes, de bigues i ramatge recobert d'argila. Els interiors estaven compartimentats, amb la zona de descans al fons i la d'activitats al davant. Aquesta era la zona del forn, del molí, de la pastera, de filar i teixir, dels prestatges amb les eines i del rebost amb les tasses, olles i tenalles.
L'urbanisme estava planificat; les cases
s'adossaven lateralment formant un recinte clos, adaptat a la totalitat del solar, però deixant al centre un carrer o un espai obert d'ús comunitari.
El poble de Genó, a Aitona, tenia divuit cases i una població estimada de 75 o 100 persones.

CERA PERDUDA
Sembla que a Geno totes les activitats metal·lúrgiques es concentraven en una de les cases que era més gran i més complexa que la resta; es tractava de l'obrador d'un especialista? La fosa i distribució d'eines es centralitzava en la llar d'un personatge de rang? No ho sabem del cert.
En tot cas, la capacitat tècnica sembla que havia progressat força ja que s'han identificat restes de cera amb traces de productes relacionats amb l'emmotllament del bronze fos; aquestes pistes fan pensar que ja s'utilitzava la tècnica de modelatge amb cera coneguda com ""a cera perduda"".

CENDRES DEL PASSAT
A l’època de Geno, els pobles del Segre-Cinca entraren en contacte amb cultures d'origen centreeuropeu; així ho indiquen les seves empremtes en la vaixella amb decoració d'acanalats. Aquestes influències acabaren pels volts de l'any 1000 sense haver incidit significativament en el sistema social del Grup. però afectant, en canvi, el seu ritual funerari amb la progressiva substitució de la inhumació per la cremació.
A la necròpolis de Castellets, a Mequinensa, coexistiren els dos ritus: inhumacions i incineracions. A la llarga, però, la cremació s'acabà imposant i les extenses necròpolis de túmuls, amb les seves urnes i cendres, formaran part paradigmàtica del nostre paisatge arqueològic."
Manacor,"Manacor abans dels humans 
Com era la fauna?
L’època de gel o de les glaciacions es va iniciar ara fa 2,6 milions d’anys. D’aquesta època trobam el famós Myotragus, una cabra petita que vivia a les illes de Mallorca i Menorca. 
El Myotragus balearicus era un mamífer herbívor amb les potes molt curtes que li dificultaven el moviment. Tenia els ulls al davant, al contrari que els herbívors actuals que tenen els ulls als costats. A la mandíbula inferior hi destacaven dues dents incisives de creixement continu, com els rosegadors.
Encara no se sap per què es va extingir i si va arribar a conviure amb els humans. A Manacor han aparegut restes d’aquesta cabra a diferents jaciments: la cova del Moro, la cova Genovesa i cala Morlanda, entre d’altres.
Els jaciments de la cova de s’Ònix, cova d’en Rafelino i cala Morlanda han tingut un paper important per estudiar la fauna que hi havia a les illes abans que arribessin els primers humans.  
Com era la vegetació?
Fa uns 10.000 anys, el clima de les illes era més humit i menys estacional que l’actual. La vegetació s’havia adaptat a aquestes condicions ambientals. A Mallorca i Menorca el paisatge estava dominat per boixos i avellaners, i roures a les zones més favorables. A prop del mar hi havia boscos de savinars, ginestes bordes i pins. Però el canvi climàtic que va afectar tota la Mediterrània fa uns 5.000 ‒ 4.000 anys va provocar un clima més sec i un canvi en la vegetació: els arbres van donar lloc a arbustos, com màquies i garrigues. 




Vols llegir més?
Els primers pobladors
Els primers pobladors de Mallorca van arribar cap al 2.500 aC, fa 4.500 anys.
Van arribar per mar, probablement des d’un punt situat entre el golf de Lleó i el delta de l’Ebre, que és l’àrea que permet una navegació més fàcil a Mallorca i Menorca. Portaven tots els elements necessaris per reproduir el seu sistema de vida basat en l’agricultura i la ramaderia.
A Manacor, s’han trobat restes d’aquests primers habitants a les coves i balmes del barranc de Son Cifre, a la cova de sa Sínia i a la zona dels Bessons.
S’hi han trobat materials de pedra i peces de ceràmica incisa, és a dir, decorades amb incisions fetes al fang encara fresc, com les que veiem en aquests fragments. 
A hores d’ara, les restes humanes més antigues de les Balears les trobam a la cova des Moro de Manacor.
Cultura de les navetes (1700 ‒ 1100 aC)
Les navetes són cases de planta allargada i en forma de ferradura. Estan construïdes amb la tècnica ciclòpia, amb grans pedres encaixades entre elles sense cap tipus de morter que les mantingui unides. La coberta està feta de troncs d’ullastre, branques, petites pedres i una capa de fang per evitar que entri aigua dins la casa. 
Els murs són dobles i estan inclinats cap a l’interior. L’accés és a través d’una portalada, a vegades amb llinda. Les navetes tenen un espai únic amb una llar de foc o foganya al centre. Normalment, a l’entrada es treballava i cuinava, i a dins hi havia un espai de descans i un altre per guardar eines i menjar. 
Aquest tipus de casa el trobam en poblats d’unes deu navetes, però també en trobam d’aïllades o en petits grups de tres o quatre. En el cas de Manacor, n’hi ha en zones planes, com s’Hospitalet Vell, sa Marineta i sa Plana, i també dalt de turons, com el poblat de Calicant.
No sabem gaires coses de les creences de la gent de l’edat del bronze. La documentació que tenim, sobretot de la cova des Càrritx de Menorca, ens mostra que adoraven la mare Terra i la foscor de les coves. Dins aquestes coves es devien fer pràctiques rituals i religioses.
Quan una persona moria, el seu cos es deixava dins de coves, sense cobrir-lo amb terra, junt amb les restes d’altres morts. Per fer lloc als nous cossos, havien de moure, recol·locar i desarticular els esquelets, donant un lloc preferent als cranis.
Per als enterraments s’utilitzaven dos tipus de coves:
Coves naturals de difícil accés, situades en barrancs i penya-segats, que es tapaven amb un mur ciclopi, com per exemple, a cala Murada i a cala Bóta.
Coves excavades sota terra amb eines de pedra, com per exemple, la cova de s’Homonet i el conjunt de Son Ribot. 
El talaiòtic. L’inici d’un nou període (1100‒600 aC)
A partir del 1100 aC, Mallorca i Menorca viuen grans canvis socials, culturals i polítics marcats per l’abandonament dels poblats de navetes. És en aquest moment que s’ocupa el cap costaner de sa Ferradura, a Porto Cristo. Aquí s’han trobat les restes d’una habitació amb un gran espai obert amb deu foganyes. Tot el recinte està tancat per un mur de grans blocs de pedra. Segons sembla, s’utilitzava com a refugi temporal.
Al final de l’època del bronze, la gent s’agrupava en nous assentaments al voltant d’una nova estructura monumental d’ús comunitari, el talaiot. De vegades, en un mateix poblat hi havia quatre o cinc talaiots. A part del talaiot, també hi havia altres construccions monumentals com els túmuls o les plataformes esglaonades. A Manacor, trobam exemples dels talaiots de s’Hospitalet Vell, Bellver Ric, Bendrís, el conjunt de la vall de la Nou i els túmuls de cala Morlanda o sa Gruta. 
Objectes de metall
Durant l’època de les navetes el metall era molt important. Gràcies a les xarxes d’intercanvi amb altres territoris, a les Balears arriben objectes de bronze i també la seva matèria primera, el coure i l’estany, que es treballa a les illes. Això es constata amb els lingots i motlos de fosa trobats a s’Hospitalet. Tot i que també s’han trobat bronzes amb coure d’origen menorquí.
En el talaiòtic trobam una major varietat de peces i metalls:
En bronze: figures humanes i animals, anells, braçalets, discs decorats, campanetes...
En ferro: espases, punyals, puntes de llança, ganivets...
En plom: plaquetes i pectorals decorats.
L’aprofitament dels animals i l’agricultura 
Les restes d’aliments que trobam en els jaciments prehistòrics de les Balears ens indiquen que la població es dedicava a l’agricultura i, especialment, a la ramaderia. Els animals que predominen són l’ovella i la cabra, seguits del bou i el porc. 
Durant l’edat del bronze, els poblats mallorquins de sa Ferradura, s’Hospitalet Vell i els Closos de Can Gaià estaven especialitzats en la cria d’ovelles i cabres per a consum propi. En canvi, a l’època talaiòtica criaven ovelles i cabres per a obtenir-ne llana, llet i els seus derivats, però no sacrificaven els animals. Dels bous n’aprofitaven la seva força de tracció per treballar la terra. Cap al talaiòtic final van aparèixer nous animals de consum com el cavall i la gallina. És curiós que, durant tota la prehistòria, quasi no es menjava peix.
En els jaciments arqueològics de la prehistòria balear no hi trobam gaires cereals. Els motius poden ser: la dificultat per dispersar el gra, la llunyania dels camps de conreus i/o les tècniques de sega. Així i tot, les anàlisis de pol·len, ens indiquen que a s’Hospitalet Vell hi convivien zones de pastura per al bestiar amb conreus de cereals, durant tota la prehistòria. En concret, a s’Hospitalet Vell, durant l’època de les navetes, es conreava ordi; mentre que a sa Ferradura, en els inicis de l’època talaiòtica, ja es conreaven dos cereals: el blat i l’ordi. Aquesta pràctica era semblant a la dels agricultors de la península Ibèrica i del sud de França.
El paisatge i la vegetació 
L’estudi de pol·len fet a s’Albufera mostra que el paisatge de fa 5.000 anys era semblant a l’actual, amb ullastres, estepes, pins, llentiscles i brucs, al costat de zones de pastura i camps creats pels humans.
En el cas de Mallorca, al llarg de tota la prehistòria destaca l’ús de tres espècies per a fer foc: l’ullastre, la mata i el pi. Les seves restes de carbó apareixen en totes les fases de la prehistòria, acompanyades d’altres arbusts com aladerns, estepes, brucs, arboceres, lleguminoses o romaní. Altres espècies, pròpies d’ambients humits, com el llorer, el boix, el teix o el rotaboc, es troben de manera molt puntual. 
Si bé durant l’edat del bronze, cada família recollia la seva fusta per a escalfar-se, durant l’edat del ferro la recollida de fusta era una activitat que es feia en comunitat. 
L’ullastre també s’utilitzava per a construir les navetes. A s’Hospitalet s’ha trobat un sostre cremat de bigues d’aquesta fusta. L’ullastre és el material més utilitzat també a l’edat del ferro, juntament amb el pi.
Comparativa d’ossos
Com podem veure, els animals prehistòrics eren més petits que els actuals, sobretot en el cas dels remugants de pastures més exigents, com l’ovella, la cabra i la vaca.
Aquesta reducció de la mida té relació amb un important augment de la població i una intensa ocupació del territori, que degué repercutir en una pitjor qualitat de l’alimentació dels ramats. 
Punxons
El punxó és l’instrument d’os més freqüent de la prehistòria a les Balears. S’utilitzava sobretot per perforar i allisar en feines molt diferents, com el treball de la pell, la cistelleria, la fusteria i l’elaboració de gerres. També s’utilitzava per treballar els teixits i per fer empelts entre dues plantes. 
Objectes de pedra 
Els materials de pedra que s’utilitzaven en els jaciments prehistòrics eren fets quasi sempre a partir dels mateixos materials: 
Roques d’origen local, com ara, còdols i blocs recollits als voltants del jaciment.
Roques d’altres indrets de Mallorca, com el gres vermell del Buntsandstein.
Roques de fora de l’illa, com a sa Ferradura i s’Hospitalet Vell. Això indica que hi havia una xarxa d’intercanvi amb altres territoris, com ja hem vist amb el metall.                            
El talaiòtic final o posttalaiòtic (s. vi - i aC)
Fa 2.500 anys, cap al 550 aC, la cultura que havia donat lloc als talaiots desapareix i aquestes construccions també perden el seu ús original. En aquesta època, els cartaginesos funden Ibosim (Eivissa) i s’estableix un comerç per tota la mar Mediterrània. 
Els principals canvis socials són:
Es construeixen muralles al voltant dels poblats per defensar-los dels atacs exteriors. 
Les cases tenen noves estructures i més espai: un pati, una llar de foc amb una solera de pedra per cuinar, una cisterna per recollir l’aigua, un espai per descansar i un altre per treballar.
Els foners balears participen en les guerres de la Mediterrània. 
Creixen les diferències socials. 
Els morts són enterrats de manera diferent segons la classe social. 
Es construeixen santuaris, com a llocs de culte comunitaris.
En el seu interior s’hi han trobat figures de bronze (guerrers, animals, banyes de bou...) i focs sagrats associats a ofrenes o banquets rituals (grans acumulacions d’ossos animals amb restes de vi).
Hi ha més varietat d’objectes de ceràmica i metall.
Entre els objectes que arriben de l’exterior destaquen les àmfores fabricades a Eivissa, que contenien vi; i altres recipients de ceràmica a torn de la península Ibèrica, la península Itàlica i el nord d’Àfrica.
Apareix un nou producte característic d’aquesta època: les denes o peces de collaret, fetes pels cartaginesos amb pasta de vidre de colors intensos. 
A més, els poblats canvien: hi ha incendis i destruccions a causa de les Guerres Púniques i de la presència dels romans. Això també provoca l’arribada de productes itàlics i nous costums, com l’escriptura i la moneda. 
D’aquesta època, trobam ocupacions en els jaciments de s’Hospitalet Vell, Bellver Ric, Sant Josep, es Rafalet Drac, es Rafalet Vell i Vista Alegre Vell, entre d’altres.
Les creences i el món dels morts
Durant l’edat del ferro, els enterraments –i rituals funeraris– solen fer-se en necròpolis apartades dels poblats i en llocs tan diversos com: 
Coves naturals. Algunes ja s’havien utilitzat en èpoques anteriors i altres s’utilitzaven per primera vegada, com Son Vaquer d’en Ribera, a Manacor. 
Cases o poblats abandonats. Se’n troben dins de talaiots, en zones abandonades dels poblats talaiòtics i a l’interior de navetes, com és el cas des Coll i s’Hospitalet Vell. 
Coves excavades a la roca. Són pròpies de l’edat del ferro.
Tombes construïdes, sigui monument funerari o cambra funerària. Es concentren a les necròpolis de la badia d’Alcúdia de Son Real i s’Illot des Porros, a Santa Margalida.
L’enterrament és una pràctica constant durant tot el període. El cadàver es lliga amb cordes, i possiblement dins sudaris o llençols de pell.
En aquesta època s’introdueixen canvis en els rituals i en els objectes que acompanyen els morts. S’ha documentat l’ús de: 
Taüts, alguns amb imatges de toros
Civeres
Urnes de marès amb coberta de la mateixa pedra
Urnes de ceràmica amb plats com a coberta
Àmfores retallades utilitzades com a urna per a infants abans del primer any de vida
Enterraments amb calç
Preguntes freqüents 
Quant feien d’alt les persones de la Prehistòria?
Les dones tenien una alçada mitjana de 151 cm, i els homes de 164 cm.
A quina edat es morien?
L’esperança de vida de la població era d’entre 35 i 45 anys per als dos sexes.
Morien molts infants abans de l’any de vida.
Què menjaven? 
Sobretot menjaven carn i llet de cabra, ovella i vaca, cereals i llegums.
Com anaven vestits?
No sabem gaire cosa de la seva roba, però possiblement portaven vestits de pell, i també de teixit, ja que la llana de les ovelles s’utilitzava des de l'antiguitat. Per aquest motiu, en els poblats és habitual trobar fusaioles i pesos de telar manuals, sobretot en el talaiòtic final. Els botons i les agulles d’os o metall per a la roba i els cabells ja es feien servir abans, a l’època de les navetes.
Glossari 
Jaciment: lloc on es troba una acumulació de minerals, fòssils o restes arqueològiques. 
Talaiot: monument prehistòric construït amb pedres grosses, de planta circular o quadrada, semblant a una torre de poca altura.
Pectoral: en les cultures antigues, joia que cobria part del pit. 
Buntsandstein: les roques de Buntsandstein són les més antigues de Mallorca (de 246 a 251 milions d’anys). En alemany significa gres vermell.
Foner: guerrer que utilitzava la fona com a arma.
Necròpoli: cementiri molt gran d’època antiga.
Civera: aparell per transportar pesos o persones ferides, format per dues barres llargues i paral·leles unides per diferents travessers que formen una plataforma al mig.
Marès: roca arenosa, de bon treballar"
